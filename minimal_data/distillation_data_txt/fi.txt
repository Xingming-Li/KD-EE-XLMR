Erektiohäiriön taustalla olevat syyt voivat olla fyysisiä tai psyykkisiä

Erektiohäiriö eli impotenssi on yleinen vaiva, jonka esiintyvyys kasvaa etenkin yli 40-vuotiaiden miesten keskuudessa. Satunnaisia erektiovaivoja ilmenee lähes kaikilla miehillä jossain vaiheessa elämää, ja usein hetkellisen vaivan taustalla on stressi tai kova alkoholinkulutus, mutta jos häiriö on erityisen vakava tai se kestää pitkään, on syytä lähteä tutkimaan ongelman syytä tarkemmin.

Erektiohäiriön taustalla voi olla monia eri syitä, jotka voivat olla luonteeltaan fyysisiä tai psyykkisiä. Joskus erektiohäiriö voi olla merkki jostakin toisesta sairaudesta, kuten diabeteksesta. Myös jotkut lääkkeet saattavat aiheuttaa erektio-ongelmia sivuvaikutuksena. Tässä artikkelissa käydään läpi eri syitä, jotka voivat aiheuttaa erektio-ongelmia varsinkin vanhemmilla miehillä.

Psyykkisten tekijöiden aiheuttaman erektiohäiriön hoito

Suurimmassa osassa tapauksia erektiohäiriö johtuu fyysisestä tekijästä. Tässä osiossa on listattu yleisimpiä tekijöitä, jotka voivat aiheuttaa fyysisistä syistä johtuvan erektiohäiriön.

Yhteys sydämen toiminnan ja erektiohäiriön välillä ei ole välttämättä heti selkeä, mutta usein erektiohäiriö on merkki jostakin vielä diagnosoimattomasta vaivasta, kuten sydäntaudista tai muista verisuonten toimintaan vaikuttavista terveysvaivoista.

Penis tarvitsee riittävän ja toimivan verenkierron täyttääkseen paisuvaiskudoksen verellä, joka johtaa peniksen jäykistymiseen. Mikäli verisuonet ovat tukkeutuneet tai vaurioituneet, ei veri pääse kulkemaan vapaasti kudoksissa ja lihaksissa – tämä heikentää kaikkien elimistön verisuonten toimintaa, myös peniksen. Jos kärsit erektiohäiriöstä, voi se olla ensimmäinen merkki yhden tai useamman verisuonen ahtautumisesta tai vaurioitumisesta.

Valtimotauti (valtimonkovettumatauti, ateroskleroosi) tarkoittaa verta kuljettavien valtimoiden ahtautumista, jonka seurauksena veren kulku suonessa häiriintyy. Taudista käytetään myös kansanomaista nimeä "verisuonten kalkkeutuminen", vaikka ahtauma ei johdu kalkista.

Ahtautuminen vaikeuttaa veren kulkua verisuonissa, joka voi heikentää erektiokykyä. Peniksen verisuonet ovat luontaisesti hyvin ohuita, joten erektiovaikeudet voivat usein olla ensimmäinen varoitusmerkki valtimotaudista. Valtimotauti lisää riskiä sydänkohtaukseen ja halvaukseen, joten erektiovaivan syy tulee aina tutkia – näin voidaan ehkäistä pitkäkestoisia ja hengenvaarallisia terveysvaivoja.

Edellä mainittu valtimotauti on yksi yleisimmistä fyysisistä syistä erektiohäiriölle. Monet seikat voivat johtaa valtimotaudin kehittymiseen, ja yksi näistä on korkea kolesteroli. Korkea määrä kolesterolia veressä voi johtaa kolesterolin kertymiseen verisuonten seinämiin, joka ahtauttaa verisuonia ja heikentää verenkiertoa. Kolesteroliarvoja tulisi tarkkailla säännöllisesti etenkin vanhemmilla ihmisillä, ja kohonneita arvoja tulee pyrkiä laskemaan terveellisellä ruokailulla.

Suurin osa erektiokykyä heikentävistä vaivoista liittyy verisuonten toimintaan, ja koska korkea verenpaine vaurioittaa verisuonten seinämiä heikentäen niiden toimintaa, voi korkea verenpaine vaikuttaa negatiivisesti erektioon. Vaurioituneet verisuonet eivät avaudu samalla tavalla kuin terveet verisuonet, eikä penikseen virtaa riittävästi verta vahvaa erektiota varten.

Korkea verenpaine vaurioittaa verisuonia tekemällä niistä paksummat ja joissain tapauksissa korkea verenpaine voi johtaa jopa verisuonten puhkeamiseen.

Mikäli sinulla on todettu korkea verenpaine ja käytät siihen lääkkeitä, voivat useat verenpainelääkkeet heikentää erektiota. Tästä voit lukea lisää kohdassa 'Lääkityksen aiheuttama erektiohäiriö'.

Erektiohäiriö on erityisen yleinen vaiva diabetesta sairastavien miesten keskuudessa, sillä jopa 75% kaikista diabetesta sairastavista miehistä kärsii jonkinasteisesta erektiohäiriöstä jossakin vaiheessa elämää. Vaikka erektiohäiriö on yleensä vanhempien miesten vaiva, voi diabeetikolla ilmetä ensimmäiset erektiohäiriöt jopa 10-15 vuotta tavallista aikaisemmin. Mitä vanhemmaksi diabeetikko elää, sitä suurempi on erektiohäiriöiden esiintyvyys: yli 70-vuotiaista diabeetikoista jopa 95% kärsii erektiohäiriöistä.

Tutkimukset ovat osoittaneet, että ylipainoiset miehet kärsivät normaalipainoisia miehiä herkemmin erektiohäiriöistä. Ylipainoisuus voi lisätä riskiä erektiohäiriön kehittymiseen 30-90% tutkimuksesta riippuen. Tämä ei ole yllättävä tulos, sillä ylipainon tiedetään vaikuttavan negatiivisesti sydämen ja verisuonten toimintaan ja se johtaa helposti erilaisiin verenkiertoelimistön sairauksiin.

Ylipainoisille miehille kehittyy myös herkemmin diabetes tai metabolinen oireyhtymä, jotka vaikuttavat omalta osaltaan negatiivisesti erektiokykyyn.

Normaalipainossa pysyminen ehkäisee liiallista verenkiertoelimistön rasitusta sekä haitallisten rasvojen ja kolesterolin kertymistä verisuoniin: näin verisuonet pystyvät toimimaan normaalisti ja erektiokyky pysyy hyvänä.

Metabolinen oieryhtymä on aineenvaihdunnan toimintaan liittyvä tila, jossa samalla henkilöllä on useita terveyttä uhkaavia häiriöitä samanaikaisesti. Oireyhtymän aiheuttaa keskivartalolihavuus. Muiden edellä mainittujen esimerkkien tavoin tämä oireyhtymä hankaloittaa verisuonten toimintaa ja voi aiheuttaa erilaisia vaurioita verenkiertoelimistössä.

Erektiohäiriö on yleisin seksuaalitoimintojen ongelma Parkinsonia sairastavilla miehillä. Parkinsonin tautiin otettavien lääkkeiden sivuvaikutukset, taudin eteneminen ja psyykkiset oireet, kuten ahdistus, apatia ja univaikeudet voivat heikentää seksuaalista halukkuutta, orgasmikykyä ja kykyä saada ja ylläpitää erektioita.

Usein Parkinsonin tautia sairastavilla miehillä ilmenee yhdessä erektiohäiriön kanssa masennusta, ja näissä tapauksissa masennuksen hoito voi samalla hoitaa erektiohäiriötä ja parantaa seksuaalista tyytyväisyyttä.

MS-tauti vaikuttaa elimistöön monella eri tavalla ja tautia sairastavilla miehillä ilmenevät erektiohäiriöt voivat johtua useasta eri syystä. Näihin kuuluvat:

MS-taudin aiheuttamat hermostovauriot. Kiihottuminen ja erektio vaativat hermoston normaalia toimintaa, jotta viestit voivat kulkea hermoratoja pitkin. MS-tauti vaurioittaa hermoratoja, jolloin aivojen lähettämät viestit voivat hidastua tai estyä kokonaan, mikä johtaa erektion lyhytkestoisuuteen ja vaikeuteen saada erektio.

Muut MS-oireet. Monet MS-oireet vaikeuttavat erektion saamista ja ylläpitämistä. Jos kärsit kivusta ja tunnottomuudesta sukupuolielinten alueella, voivat tavallisesti miellyttävät tuntemukset muuttua epämukaviksi. Masennus ja heikentynyt keskittymiskyky voivat osaltaan johtaa siihen, ettei seksuaalisesssa tilanteessa pysty keskittymään tai nauttimaan, jolloin erektio kärsii.

Emotionaaliset ja psykologiset vaivat. MS-tauti vaikuttaa usein negatiivisesti kehonkuvaan ja itseluottamukseen, ja usein taudista kärsivät kokevat itsensä vähemmän haluttaviksi tai viehättäviksi. Tämä voi tehdä seksin harrastamisesta hankalaa ja heikentää seksuaalista halukkuutta: samalla erektioiden saaminen voi hankaloitua.

Lue lisää kohdassa 'Lääkityksen aiheuttama erektiohäiriö'.

Tupakan aiheuttamat terveysriskit ovat yleisessä tiedossa, sillä tupakansavun sisältämät kemikaalit vaikuttavat lähes kaikkialla elimistössä. Sisäänhengitetyn savun sisältämät myrkyt vaurioittavat verisuonten seinämiä ja muuttavat niiden toimintaa, lisäksi samaiset kemikaalit vahingoittavat sydäntä, aivoja, munuaisia ja monia muita kudoksia ympäri kehoa.

Tupakansavun aiheuttamat vauriot verisuonissa heikentävät erektiota, sillä vaikka hermosto toimisi täydellisesti lähettäen viestejä aivoista penikseen, ei erektio välttämättä ole fyysisesti mahdollinen, jos verisuonet ovat kärsineet tupakan aiheuttamista vaurioista.

Vuonna 2016 julkaistussa tutkimuksessa, jossa verrattiin tupakoinnin lopettaneiden miesten hedelmällisyyttä ja seksuaalista suorituskykyä tupakoiviin miehiin todettii , että tupakoinnin lopettaneiden miesten erektiot olivat vahvempia ja nopeampia, kuin tupakoivilla miehillä. Tutkimuksessa tarkasteltiin myös tupakoivien miesten siittiöiden terveyttä, ja tulokset osoittivat, että tupakoimattomien miesten siittiöt olivat terveempiä ja vanhempia kuin tupakoivien miesten.

Peyronien taudissa penis on käyristynyt kovettuneen arpikudoksen takia epäluonnolliseen asentoon: tämä tekee peniksestä vähemmän taipuisan ja voi johtaa kivuliaisiin erektioihin ja yhdyntävaikeuksiin. Vakavasta käyryydestä kärsivä mies ei välttämättä pysty harrastamaan seksiä ollenkaan.

Peyronien taudista kärsivillä miehillä esiintyy herkemmin myös erektiohäiriöitä, sillä kovettunut arpikudos voi heikentää peniksen pehmytkudosta ja tekee erektion saamisesta hankalampaa. Lisäksi arpikudos voi heikentää verenkiertoa peniksessä, eikä peniskudokseen virtaa riittävästi verta kunnollisen erektion saavuttamiseen. Usein arpikudos johtaa myös siihen, että penikseen kiihottuneessa tilassa virrannut veri poistuu peniksestä liian nopeasti, eikä erektio kestä pitkään.

Alkoholilla on tunnetusti seksuaalista suorituskykyä heikentävä vaikutus. Satunnainen erektion heikkous tai erektion saamisen vaikeus humalassa tai muutaman alkoholipitoisen juoman jälkeen ei usein ole merkki vakavammasta vaivasta, sillä tämä on yleistä sekä nuorilla että vanhemmilla miehillä. Alkoholi voi vaikuttaa erektiokykyyn kahdella eri tavalla:

Hetkellinen erektiohäiriö. Tutkijoiden mukaan suuri määrä alkoholia vaikuttaa sekä aivoihin että penikseen. Yhdysvaltalaisen Washingtonin yliopiston tutkimuksen mukaan alkoholia juomattomat miehet saavuttivat erektion nopeammin, kuin alkoholia nauttineet miehet – osa miehistä ei pystynyt saavuttamaan erektiota ollenkaan alkoholin nauttimisen jälkeen.

Tämä vaikutus johtuu siitä, että alkoholi vähentää veren virtausta penikseen, heikentää orgasmin vahvuutta ja voi vähentää tilanteen tuottamaa nautintoa. Vaikka pystyisit harrastamaan seksiä humalassa, voi kokemus siis olla vähemmän nautinnollinen kuin selväpäisenä.

Pitkällinen erektiohäiriö. Krooninen alkoholin suurkulutus ja alkoholismi johtaa suurella osalla miehistä pitkäkestoisiin erektiovaivoihin. Tutkimusten mukaan 60-70 %:lla alkoholista riippuvaisilla miehillä esiintyy erektiohäiriöitä tai muita seksuaalisten toimintojen ongelmia, kuten ennenaikainen siemensyöksy ja libidon heikkeneminen.

Mikäli olet joutunut onnettomuuteen tai sinulle on tehty leikkaus lantion tai selkäytimen alueella, on riski erektiohäiröön olemassa niissä tapauksissa, joissa vamma tai toimenpide on vaurioittanut erektioon tarvittavia hermoja ja lihaksia. Lisäksi vammojen ja toimenpiteiden tuottama mahdollinen tunnottomuus voi vaikeuttaa kosketuksesta ja fyysisestä stimuloinnista syntyvää mielihyvää.

Eturauhassyöpää joudutaan usein hoitamaan leikkauksella: eturauhasen osittainen tai kokonainen poistoleikkaus johtaa usein hetkellisiin erektiohäiriöihin. Osalla potilaista vaiva voi olla myös vakava ja pitkäkestoinen, etenkin tapauksissa, joissa erektiohermoja on jouduttu poistamaan. Suurin osa leikkauksista pyritään kuitenkin tekemään hermoja säästäen, mikäli tämä on hoidon kannalta mahdollista. Suurimmalla osalla leikkauspotilaista erektio on leikkauksen jälkeen heikko, mutta 50-70%:lla erektio palautuu täysin normaaliksi parin vuoden sisällä.

Hyvälaatuinen eturauhasen liikakasvu on yleinen vaiva iäkkäämmillä miehillä, ja se johtaa useimmiten virtsaamiseen liittyviin ongelmiin. Eturauhasen liikakasvulla ja erektiohäiriöllä ei ole suoranaista yhteyttä, mutta eturauhasen liikakasvun hoitoon käytetyt lääkkeet voivat aiheuttaa erektiohäiriöitä ja muita seksuaalisiin toimintoihin liittyviä haittoja.

Unihäiriöt, kuten uniapnea voivat vaikuttaa negatiivisesti erektioon. Unen hajanaisuus ja riittämätön lepo uniapnean aikana voi vähentää spontaaneja, tahdosta riippumattomia erektioita yöaikaan – unen aikana esiintyvät erektiot on yhdistetty hyvään yleiseen erektiokykyyn. Apnean aiheuttama väsymys ja unen hajanaisuus voi johtaa lisäksi hormonitoiminnan muutoksiin ja verisuonten toimintaongelmiin. Koska uniapneaa esiintyy erityisen usein etenkin ylipainoisilla ja iäkkäämmillä ihmisillä, on hyvin mahdollista, että itse uniapnea ei aiheuta erektiohäiriöitä, vaan yleinen terveydentila vaikuttaa erektioon negatiivisesti.

Erektiohäiriön syy tulee aina tutkituttaa lääkärissä, sillä usein vaivan taustalla on jokin muu fyysinen ongelma. Hoitamalla esimerkiksi korkeaa verenpainetta tai korkeaa kolesterolia voidaan usein vaikuttaa samalla positiivisesti erektioon. Paras keino kohentaa terveyttä ja potenssia on noudattaa terveellisiä elämäntapoja: harrasta säännöllisesti liikuntaa, nauti terveellistä ja monipuolista ravintoa, lopeta tupakointi ja laihduta, mikäli sinulla on ylipainoa. Mitä terveempi olet, sitä vähemmän kaipaat lääkkeitä ja sitä parempi on seksuaalinen suorituskykysi.

Pitkäkestoisia erektiohäiriöitä voidaan hoitaa potenssilääkkeillä, kuten Viagralla tai Cialiksella, jotka kiihdyttävät verenkiertoa ja edesauttavat erektion saamista ja ylläpitämistä.

Aivoilla on tärkeä osa kiihottumisessa, erektion syntymisessä ja sen ylläpitämisessä. Kun mies kiihottuu, aivot laukaisevat sarjan toimintoja, jotka johtavat erektioon. Usein erektiohäiriö alkaa fyysisestä syystä, mutta vaivan pitkittyessä siihen liittyy myös psyykkisiä syitä, kuten ahdistusta ja stressiä, jotka vaikeuttavat omalta osaltaan erektion saamista ja ylläpitämistä. Pelkästään psyykkisistä syistä johtuvat erektiohäiriöt ovat yleisempiä nuorilla ja kokemattomilla miehillä, joita seksuaaliset tilanteet voivat jännittää tai ahdistaa.

Jos tunnet olosi rentoutuneeksi ja mukavaksi seksuaalisessa tilanteessa, saat normaaleja erektioita masturboidessasi ja erektiohäiriöitä ilmenee vain kumppanin kanssa, on todennäköistä että kärsit psyykkisistä syistä aiheutuvasta erektiovaivasta. Usein psyykkisestä syystä johtuva erektiovaiva liittyy suorituspaineeseen, huonoon kontrollikykyyn tai parisuhteeseen liittyviin ongelmiin. Tämän lisäksi erilaiset mielenterveysongelmat, kuten masennus voivat heikentää potenssia. Joissain tapauksissa myös menneisyyden traumat, kuten hyväksikäytön uhriksi joutuminen tai vaikeat seksuaaliset kohtaamiset tai itseluottamuksen puute voivat heikentää erektiota sekä halukkuutta.

Masennuksella on selkeä yhteys seksuaalisiin toimintoihin; tutkimusten mukaan 35-47% masennusta sairastavista ihmisistä kärsii myös seksielämän ongelmista. Vakavaa masennusta sairastavista ihmisistä jopa 61 % kärsii seksuaalisista ongelmista ja 40 % säännöllisesti masennuslääkkeitä ottavista raportoi kärsivänsä seksuaalisen tyytyväisyyden heikkenemisestä. Ei ole täysin selvää, aiheuttaako masennus erektiohäiriön vai johtaako erektiohäiriö masennuksen pahenemiseen.

Kiihottuminen ja erektioon tarvittavat viestit syntyvät ensimmäiseksi aivoissa. Jos aivoissa ei ole riittävästi kemikaaleja, jotka stimuloivat erektioon tarvittavaa verenkiertoa, johtaa tämä erektiohäiriöihin. Masennus aiheuttaa aivokemikaalien epätasapainoa, ja tämä puolestaan voi aiheuttaa sen, ettei seksi kiinnosta samalla tavalla kuin ennen ja seksuaalinen suorituskyky heikkenee. Masentuneena et välttämättä tunne oloasi viehättäväksi tai haluttavaksi, saatat eristäytyä muista, etkä halua kumppaniasi lähellesi – seksi voi tuntua ajatuksena epämiellyttävältä ja kaukaiselta, kun masennus on pahimmillaan.

Stressi ja ahdistus vaikuttavat suoraan siihen, miten aivot suhtautuvat elimistön reaktioihin ja viesteihin. Stressi ja ahdistuneisuus voivat muuttaa tai heikentää sitä, miten aivot lähettävät viestejä penikseen verenkiertoa kiihdyttääkseen kiihottuneessa tilassa.

Stressi ja ahdistus voivat myös pahentaa jo olemassaolevaa erektiohäiriötä. Erektiohäiriö voi johtaa muutoksiin käyttäytymisessä, jotka lisäävät ahdistusta ja erektiohäiriön esiintyvyyttä. Erektioon vaikuttavaa stressiä voi olla monenlaista ja se jakautuu usein ikäryhmittäin seuraavasti:

Psykologinen erektiohäiriö (lähinnä hermostuneisuus ja ahdistus) vaikuttaa yleensä teini-ikäisiin ja nuoriin miehiin. Tästä syystä aiheutuvat erektiovaivat ovat yleensä lyhtykestoisia ja katoavat kokemuksen myötä

Henkilökohtainen (esim. parisuhdeongelmat) tai työstä aiheutuva stressi ja siitä aiheutuva erektiohäiriö vaivaa usein keski-ikäisiä miehiä

Kumppanin menetys ja yksinäisyys voivat johtaa iäkkäillä miehillä erektiokyvyn heikentymiseen

Erektiokykyä voivat heikentää myös seuraavat stressiä aiheuttavat tapahtumat elämässä:

ongelmat työpaikalla, työpaikan menetys ja työhön liittyvä stressi

Mikäli erektiovaiva liittyy kokemattomuuteen tai jännitykseen, helpottaa kokemuksen karttuminen vaivoja. Saavuttamalla positiivisia kokemuksia itsetunto kohenee ja suorituspaine vähenee: näin erektiovaiva häviää lopulta itsestään. On tärkeää puhua seksistä avoimesti kumppanin kanssa, sillä läheinen ja luottava ihmissuhde lievittää jännitystä huomattavasti – kun koet, että kumppani ymmärtää ja tukee sinua, eikä odota sinulta liikoja, suoriudut sängyssä paremmin. Puhu siis avoimesti kumppanillesi jännityksestäsi.

Masennuksesta tai muista mielenterveysvaivoista johtuva erektiohäiriö paranee yleensä samalla kun mielenterveysvaivaa hoidetaan lääkkein ja terapialla.

Terapialla ja etenkin pariterapialla voidaan saavuttaa huomattavaa parannusta seksuaalisessa suorituksessa, mikäli vaiva liittyy jännitykseen tai ahdistukseen seksuaalisen kohtaamisen aikana. Seksuaaliterapeutit ovat erikoistuneet seksiin liittyviin ongelmiin, ja voivat tarjota tukea ja neuvoja tyydyttävän seksielämän saavuttamiseksi.

Fyysisten ja psyykkisten syiden lisäksi tietyt lääkevalmisteet voivat heikentää potenssia ja aiheuttaa erektiovaikeuksia. Arvioiden mukaan ainakin joka kymmenes erektiohäiriötapaus johtuu lääkkeiden käytöstä, joten jos erektiokykysi on heikentynyt yllättäen uuden lääkkeen käytön aloittamisen jälkeen, on asia syytä ottaa puheeksi lääkärin kanssa.

Useimmiten erektiota heikentävät korkean verenpaineen hoidossa käytetyt lääkkeet, masennuslääkkeet ja kipulääkkeet, mutta myös monet muut reseptilääkkeet sekä reseptittä saatavat valmisteet voivat heikentää potenssia.

Vaikka seuraavia valmisteita käytetäänkin erektioon tai seksuaaliseen suoritukseen liittymättömien vaivojen ja sairauksien hoitoon, ne voivat vaikuttaa miehen hormonitoimintaan, hermostoon sekä verenkiertoon johtaen erektiohäiriöön tai erektiohäiriön lisääntyneeseen riskiin.

Korkean verenpaineen hoitoon käytetyt lääkkeet, kuten beetasalpaajat ja diureetit, ovat yleisin syy lääkevalmisteen aiheuttamaan erektiohäiriöön.

Diureetteja käytetään poistamaan turvotusta aiheuttavia liiallisia nesteitä kudoksista ja niiden toiminta perustuu virtsanerityksen kiihdyttämiseen. Virtsanerityksen kiihtyessä verenkierrossa olevien nesteiden määrä vähenee ja verenpaine alenee - samalla verisuonten lihaskudos rentoutuu, eikä veri välttämättä virtaa tehokkaasti penikseen.

Beetasalpaajien vaikutus erektioon puolestaan on vielä osittain kyseenalainen, sillä eri kokeissa on saavutettu eri tuloksia. Beetasalpaajat toimivat ehkäisemällä tiettyjen hermoston reseptoreiden toimintaa, mikä puolestaan vaikuttaa elimistön noradrenaliinin määrään. Noradrenaliinilla on verisuonia supistava vaikutus, ja jos sen määrä vähenee, voi vaikutus erektioon teoriassa olla negatiivinen.

Muut korkean verenpaineen hoitoon tarkoitetut valmisteet, kuten alfaestäjät, kalsiumkanavan salpaajat ja ACE-estäjät aiheuttavat vain harvoin erektiovaikeuksia. Esimerkiksi ACE-estäjät toimivat verisuonia laajentaen ja verenkiertoa parantaen, joten on hyvin epätodennäköistä, että ne yksinään aiheuttaisivat potenssivaivoja. Mikäli verenpainelääkkeesi aiheuttavat sinulle erektiovaivoja, puhu asiasta lääkärisi kanssa: on hyvin mahdollista että voit vaihtaa erektiohäiriötä aiheuttavan valmisteen toiseen.

Korkea kolesteroli itsessään voi johtaa erektiovaikeuksiin, ja usein erektiota voidaan kohentaa laskemalla kolesterolin määrää verenkierrossa yksinkertaisesti noudattamalla terveellistä ruokavaliota. Joskus kolesterolin alentamiseen joudutaan kuitenkin käyttämään lääkevalmisteita. Korkean kolesterolin vähentämiseen tarkoitettujen valmisteiden, kuten statiinien, vaikutus erektioon on kyseenalainen ja tutkimusnäyttö aiheesta on ristiriitaista.

Vuonna 2014 julkaistun tutkimuksen mukaan statiinien nauttiminen voi johtaa testosteronin määrän vähenemiseen miehen elimistössä ja johtaa täten heikentyneeseen erektiokykyyn. Vuonna 2015 julkaistussa tutkimuksessa puolestaan raportoitiin, että statiineilla ei ole merkittävää vaikutusta erektioon, ja osa tutkijoista uskoo, että statiinien ottaminen pitkällä aikavälillä voi itseasiassa parantaa erektiokykyä.

Mielialalääkkeet, kuten litium, trisykliset masennuslääkkeet, MAO-estäjät ja selektiiviset serotoniinin takaisinoton estäjät (SSRI) voivat johtaa erektiohäiriöön.

Vuonna 2001 julkaistussa tutkimuksessa tarkkailtiin masennuslääkkeiden vaikutusta seksuaalisiin toimintoihin viiden vuoden ajan. Etenkin SSRI-lääkkeet, venlafaksiini ja klomipramiini aiheuttavat raportin mukaan erektiovaivoja, kun taas muut suositut masennuslääkkeet, kuten mirtatsapiini, bupropioni ja moklobemidi aiheuttivat tällaisia vaikutuksia harvemmin. Seksuaalisten vaikeuksien esiintyvyys oli 62.4%. SSRI-valmisteita ja venlafaksiinia käyttäneillä potenssivaikeuksia ilmeni 58-73%:lla.

Myös rauhoittavia lääkkeitä (esim. bentsodiatsepiinit) ja ruokahalua hillitseviä valmisteita (esim. fenfluramiini), käytettäessä voi myös ilmetä erektiovaikeuksia.

Kipulääkkeiden pitkäkestoinen nauttiminen kroonisten vaivojen hoitoon alentaa testosteronin määrää elimistössä, mikä puolestaan heikentää erektiokykyä. Useimmiten näihin kuuluvat vahvemmat valmisteet, kuten kodeiini, fentanyyli, hydromorfoni, meperidiini, metadoni, morfiini ja oksikodoni, mutta myös reseptittä saatavien kipulääkkeiden, kuten ibuprofeiinin ja asetyylisalisyylihapon (esim. aspiriini) käyttäjillä voi esiintyä erektiovaivoja. Jopa joka kolmas säännöllisesti kipulääkkeitä käyttävä mies raportoi kärsivänsä erektiovaivoista.

Yhdysvaltalaistutkimuksessa tarkkailtiin selkäkipujen hoitoon säännöllisesti lääkkeitä ottavien miesten seksuaalista suorituskykyä. Koehenkilöt, jotka ottivat korkean annoksen opioideja (120 mg) yli kolmen kuukauden ajan, kärsivät 50 % muita koehenkilöitä enemmän erektiovaikeuksista. Vahvojen kipulääkkeiden pitkäaikaisella käytöllä ja erektiohäiriöllä on siis selkeä yhteys.

Hiustenlähdön ja eturauhasen hyvälaatuisen liikakasvun hoitoon käytetty finasteridi (myydään Suomessa Propecia-nimellä) voi johtaa erektiohäiriöön. Finasteridin sisältämät yhdisteet ehkäisevät 5-alfa reduktaasin toimintaa, jolloin testosteroni ei pääse muuntumaan vahvemmaksi dihydrotestosteroniksi: tämä edesauttaa uusien hiusten kasvua ja ehkäisee hiustenlähtöä. Ikävä kyllä dihydrotestosteroni kuuluu seksihormoneihin, joten sen määrän väheneminen voi vaikuttaa erektioon negatiivisesti.

Ennen Propecian tuloa markkinoille julkaistiin tuotteen valmistajan toteuttama tutkimus, jonka mukaan 3.8% käyttäjistä kokee seksuaalista suorituskykyä heikentäviä sivuvaikutuksia, kuten halukkuuden vähenemistä, ejakulaatiovaikeuksia tai erektiovaikeuksia. Valmistajan mukaan sivuvaikutukset lakkaavat valmisteen käytön lopettamisen jälkeen, mutta muissa aiheesta suoritetuissa tutkimuksissa tulokset ovat osoittaneet, että osalla käyttäjistä erektiohäiriö jatkuu pidempään.

Esimerkiksi vuonna 2011 suoritetussa tutkimuksessa tarkkailtiin 71 finasteridia käyttänyttä miestä, joilla ilmeni seksuaalisiin toimintoihin liittyviä sivuvaikutuksia. Oireet jatkuivat keskimäärin 40 kuukautta hoidon lopettamisen jälkeen, ja niihin kuului kiihottumisongelmia, libidon heikentymistä ja orgasmivaikeuksia. Vuoden kuluttua valmisteen lopettamisesta 96 % miehistä kärsi yhä seksuaalisista toimintavaikeuksista.

Muut lääkevalmisteet, jotka voivat vaikuttaa erektioon

Antihistamiinit. Myös perinteiset ilman reseptiä saatavilla olevat allergialääkkeet eli antihistamiinit voivat heikentää seksuaalista suorituskykyä: miehillä tämä ilmenee ejakulaatiovaikeuksina ja erektion heikentymisenä.

Pahoinvointilääkkeet. Metoklopramidi on pahoinvoinnin ja oksentelun ehkäisyssä käytetty valmiste, jota ei suositella käytettäväksi viittä päivää pidempään. Metoklopramidin toiminta perustuu dopamiinin toiminnan ehkäisyyn elimistössä, jolloin sen vastakkaisaine prolaktiini lisäntyy. Prolaktiini voi haitata erektiokykyä.

Parkinsonin taudin hoidossa käytetyt valmisteet, kuten biperideeni ja bentsotropiini.

Lihasrelaksantit ja epilepsian hoidossa käytetyt lääkkeet.

Se kuinka montaa eri valmistetta käytät ja kuinka pitkään niitä nautit, vaikuttaa selkeästi erektiokykyyn pitkällä aikavälillä. Mitä enemmän lääkkeitä käytät, sitä suuremmaksi kasvaa sivuvaikutusten riski. Jos olet lisäksi ylipainoinen ja kärsit muista terveysvaivoista, voi erektiovaivoja ilmetä herkästi. Tutkimusten mukaan alle kahta eri lääkevalmistetta käyttävillä miehillä vain yhdellä kuudesta ilmenee potenssivaivoja, kun taas yli kymmentä eri valmistetta nauttivista joka kolmas kärsii erektiohäiriöistä.

Alta löydät kattavan listan lääkevalmisteista, jotka voivat johtaa erektiovaivoihin:

Diureetit ja korkean verenpaineen hoitoon käytetyt lääkkeet: hydroklooritiatsidi, klooritalidoni, triamtereeni, furosemidi, guanfasiini, bumetanidi, metyylidopa, klonidiini, verapamiili

Masennusläkkeet, ahdistuslääkkeet ja epilepsialääkkeet: fluoksetiini, tranylsypromiini, sertraliini, isokarboksatsidi, amitriptyliini, amoksapiini, klomipramiini, desipramiini, nortriptyliini, feneltsiini, buspironi, klooridiatsepoksidi, kloratsepaatti, diatsepaami, doksepiini, imiprapiini, loratsepaami, oksatsepaami, fenytoiini

Antihistamiinit: Dimnehydrinaatti, difenhydramiini, hydroksitsiini, meklitsiini, prometatsiini.

Parkinsonin taudin hoidossa käytetyt lääkkeet: Biperideeni, bentsotropiini, triheksifenidyyli, bromokriptiini, levodopa.

Sydämen rytmihäiriöiden hoidossa käytetyt lääkkeet: Disopyramidi.

Lihasrentouttajat: syklobentsapriini, orfenadriini.

Eturauhasen syövän hoidossa käytetyt lääkkeet: flutamidi, leuprolide.

Jos huomaat erektiokykysi heikentyneen tai seksuaalisten toimintojesi muuttuneen uuden lääkkeen käytön aloittamisen jälkeen, on syytä kääntyä lääkärin puoleen. Älä missään nimessä lopeta lääkkeen ottamista ilman lääkärin lupaa, sillä tämä voi johtaa vakaviin seurauksiin. Usein muuttamalla erektiovaivoja aiheuttavan lääkkeen annostusta tai vaihtamalla lääkkeen toiseen valmisteeseen voidaan välttää inhottavat sivuvaikutukset.

Yleisyys, syyt ja tutkiminen. Seksuaaliterveysklinikka: seksuaaliterveysklinikka.fi

Erektiohäiriöt (impotenssi). Terve.fi, kaikki terveydestä ja hyvinvoinnista: terve.fi

Erektiohäiriö (impotenssi). Lääkärikirja Duodecim: terveyskirjasto.fi

Miten voimme auttaa? Potilastukemme palvelee Ma-Pe 10:00-19:30 Lähetä viesti

Tekijänoikeus © medilico. Kaikki oikeudet pidätetään. Sonar Healthcare Limited, 72 Curzon Avenue, Birstall, Leicester, LE4 4AD, United Kingdom.

Kaikki tavaramerkit ja rekisteröidyt tavaramerkit ovat niiden omistajien omaisuutta.

Palveluja tarjoavat yhteistyötahot Hetassa. Yrityksistä osa tarjoaa palveluita myös Pöyrisjärven erämaa-alueella. Näillä tahoilla on yhteistyösopimus Metsähallituksen kanssa ja ne toteuttavat kestävän luontomatkailun periaatteita.

Enontekiön kirkonkylässä Hetassa on kahviloita, ravintoloita, kauppoja ja kioskeja.

Lisätietoja Enontekiön kunnan verkkosivuilta (www.enontekio.fi).

Ruoanlaitto onnistuu parhaiten autiotuvilla, joissa kaikissa on kamiina

Pöyrisjärven autio/varaustuvassa on myös kaasuliesi.

Ylä-Lapissa, valtion maalla, Metsähallitus sallii tulenteon risuista ja oksista ilman erillistä lupaa. Maapuiden eli maahan kaatuneiden vähäarvoisten puiden ottoon ja käyttöön tarvitaan maapuulupa, jonka saa Tunturi-Lapin luontokeskuksesta. On suositeltavaa käyttää vanhaa tulistelupaikkaa sellaisen löytäessään.

Metsäpalovaroituksen aikana avotulen teko on kielletty.

Kielto ei koske keittokatoksia tai muita hormilla varustettuja tulisijoja.

Vesi on yleensä alueella juomakelpoista, mutta kesän helteillä vesi suositellaan keitettäväksi. Lue lisää Retkeilyn ABC:stä.

Useimmilla Pöyrisjärven erämaa-alueen autio- ja varaustuvilla on vielä jäteastioita. Kalmakaltion autiotuvalta jäteastiat on poistettu. Tuvan läheisyydessä sijaitsee jätteiden lajittelupiste. Vaikka tuvilla on jäteastioita, toivotaan että kulkijat tuovat omat jätteensä pois maastosta.

Maatuvat jätteet laitetaan käymälään tai kompostoriin ja pieniä määriä puhdasta paperia ja pahvia voi käyttää sytykkeenä. Kaikki muu jäte kannetaan omassa repussa luonnosta pois.

Leiriytyminen on sallittu jokamiehenoikeuksien (www.ymparisto.fi) mukaisesti.

Erämaa-alueella on kuusi autiotupaa sekä yksi autio/varaustupa. Autiotuvissa voi yöpyä yön tai kaksi.

Korteojan at sijaitsee Suukisvaaran pohjoispuolella, Kortevuomasta Suukisjokeen laskevan puron itärannalla.

Lenkihaan at sijaitsee Lenkihaan ja Pahtavaaran välissä Aiteenjoen latvajärven itärannalla.

Nallatupa at sijaitsee 11 km Peltovuoman kylästä pohjoiskoilliseen, Käkkälöjoen länsirannalla, lähellä Pöyrisjärven erämaa-aluetta.

Kalmakaltion at sijaitsee Kieritunturin luoteispuolella, Käkkälöjokeen laskevan Kalmakaltionojan suulla lähellä, lähellä Pöyrisjärven erämaa-aluetta.

Pöyrisjärven autiotupa / varaustupa sijaitsee Pöyrisjärven etelärannalla, Naapajärvestä laskevan joen suulla. Samassa rakennuksessa on autio- ja varaustupa.

Matkailuyrittäjät vuokraavat mökkejä Enontekiön kirkonkylässä Hetassa, Nunnasessa, Leppäjärvessä ja Palojärvessä.

Teltta- ja asuntovaunupaikkoja on Enontekiön kirkonkylässä Hetassa, Nunnasessa, Leppäjärvessä ja Palojärvessä.

Lisätietoja Enontekiön kunnan verkkosivuilta (www.enontekio.fi) sekä Lapin matkailuportaalista (www.laplandfinland.com).

Metsähallituksen Hetan alueen yhteistyöyrittäjät palvelevat myös Pöyrisjärven erämaa-alueella.

Pöyrisjärven erämaa-alueella ei ole liikuntaesteisten palveluja.

Enontekiön kirkonkylässä Hetassa sijaitsevassa Tunturi-Lapin luontokeskuksessa voi liikkua pyörätuolilla. Pihalla olevalle katetulle nuotiopaikalle voi kulkea myös pyörätuolilla. Luontokeskuksessa on inva-wc.

Lähimmät pankit, apteekki ja terveyskeskus sijaitsevat Enontekiön kirkonkylässä Hetassa.

Kauppoja on Hetan lisäksi myös Peltovuoman ja Vuontisjärven kylissä.

Polttoaineenjakelua on Hetassa ja Palojärvessä. Hetassa on myös huoltoasema.

Saunoja on Enontekiön alueen matkailuyrittäjillä, lisätietoja (www.tosilappi.fi).

Kalastuslupia (www.eräluvat.fi) myydään Tunturi-Lapin luontokeskuksen lisäksi myös Hetan yrityksissä sekä Näkkälässä ja Palojärvessä.

Monipuolista tietoa Lapista ja alueen matkailupalveluista löytyy Lomalle Lappiin (www.lapland.fi).

Kelikameran kuvaa paikasta Peltovuoma, Enontekiö. (www.liikennetilanne.liikennevirasto.fi)

Luin eilisen aamun aluksi Reetta Eirasen konferenssiraportin, jossa huomioni kiinnittyi mainintaan ruotsalaisesta muotilehtitutkimuksesta. Tammikuussa krinoliiniesitystä tehdessäni nimittäin yllätyin näiden a) olemassaolosta ja b) varhaisesta kuvituksesta. (Oheinen lehdestä Veckoskrift för fruntimmer vuodelta 1824.)

Hypotisoin, että lehtiä varmaankin tilattiin Suomeen. Kuinka laajasti on mahdotonta sanoa, mutta kun nyt kokeilin sanomalehtihakua sanalla modejournal, huomasin, että lehtiin viitattiin hämmästyttävän usein jo/ainakin 1830-luvulla.

Miettityäni hetken sitä, kuka tilastoi ulkomaisten lehtien tilaukset ja miten, sekä, sitä onko näistä tehty aikasarjoja, lähdin ulkoilmaan kohteenani Helsingin yliopiston tutkijakollegion tilaisuus, jonka aiheena oli muodin historiantutkimuksen uudet menetelmät.

Paula Hohti puhui sekä havainnoistaan Italian "tavallisten ihmisten" huomattavasti lisääntyneestä muodikkuudesta 1500-luvun lopulla että omasta tutkimushistoriastaan. Ensiksi mainitusta tuli mieleen edellisenä päivänä lukemani ruotsalainen kirja, jossa väitettiin sikäläisen talonpoikaiston alkaneen omaksua muotivaatteita 1700-luvun lopulla. (Voi pitääkin paikkansa, mutta perustelu ei ollut silmissäni pitävä.)

Hohti oli laajentanut taidehistoriallisia menetelmiään ensiksi taloushistorialliseen suuntaan ja sitten museoihin ja niiden esineisiin, joista oli syntynyt halu ymmärtää niiden tekemistä. Kokeellisista metodeistaan historiantutkimuksessa hän kertoi blogissaan, jota muistan lukeneeni. Viimeisenä ylitettävänä raja-aitana tuntui olevan harrastajat. Hohti oli jo lukenut historianelävöittäjien blogeja, mutta ei kysyttäessä vaikuttanut innostuneelta käyttämään itse ihmisiä tietolähteinä. Tavallista historiantutkijoille.

Kollegansa Jacqueline Spicer tutkii renessanssin kosmetiikkareseptejä ja aivan lopussa meillä oli mahdollisuus kokeilla tuloksia. Keskustelussa jäi epäselväksi miten kokeellisen toiminnan kokemukset saadaan ujutettua akateemiseen tutkimukseen.

Kohteen lähettäminen sähköpostitseBloggaa tästä!Jaa TwitteriinJaa FacebookiinJaa Pinterestiin

Tukholman kaupunginarkisto on avannut uuden digikokokoelman, joka esittelee 3038 Tukholmassa vuosina 1918-24 maahanmuuttaneena rekisteröityä. Ei ollut kovinkaan yllättävää, että täyttämällä syntymäpaikka-hakukenttään sanan Finland sai tuloksia. Kaikkiaan 253 kappaletta. Lisäys 23.4.2016: Vuokko Pärssinen-Tainion täydentävä kommentti FB:ssä "Kirjoitin perushakuun Finland ja sain 457 tulosta. Tarkennetussa haussa taas kansallisuudella 'finsk' tuli 784 osumaa. "

Selailun perusteella henkilöitä on jonkin verran vähemmän. Anomuksia on jo indeksoitu useampaan kertaan tai niitä on useampia yhdeltä henkilöltä.

Kuten esimerkkipätkästä näkyy monista henkilöistä on olemassa ja digitoitu valokuvat. Poikkeuksellisesti (itselleni, siis) hyppäsin ennen yhdenkään henkilön tietojen avaamista esittelysivulle, jossa kerrottiin kyseessä olevan passittomien ulkomaalaisten rekisteröintitiedot. Esimerkiksi ompelija Johanna Olivia Blom (s. 1.10.1877 Helsinki) oli tullut Tukholmaan jo kesällä 1909, ennen kuin passeja oli Ruotsissa vaadittu.

Pois revitty (tai repiytynyt) valokuva houkutteli avaamaan kutoja Anna Maria Schibortin anomuksen. Hän ilmoitti syntyneensä Tampereella 16.4.1886, olevansa suomalainen, mutta kotipaikkansa Minsk!? Onkohan syntymäpaikka ja kotipaikka menneet lomaketta täytettäessä väärin päin?

Suomalaisia paikanniemiä ei ole normalisoitu ja nimiä ei ole ollut kirjoittamassa suomen kieltä osaava. Eli selailua suosittelen jälleen. Lisäys 23.4.2016: Pärssinen-Tainion huomautettua isommista määristä, tämä ei kuullosta enää hyvältä. Mutta en keksi parempaakaan, jos haluaa olla varma haun kattavuudesta.

Omalla kohdallani vihoviimeiseltä sivulla odotti "isoin osuma": Viktor Benjam Gestrin, joka oli ilmoittanut syntyneensä Kokemäellä 17.9.1892. Tosin paikkakunta oli varustettu kysymysmerkillä, mutta kastettujen listan tarkistuksen perusteella turhaan.

Gestrin, joka oli puuseppä Ulvilasta ilman kysymysmerkkejä, ilmoitti oleskelusyykseen "Politisk flykting" ja ilmoitti paenneensa Suomesta. Palasin toivorikkaasti hakulomakkeeseen, sillä ensi ajatukseni oli ollutkin, että joukossa olisi poliittisia pakolaisia. Mutta oleskelusyy ei ollut hakukriteerinä, joten todentaminen vaatisi kaikkien osumien läpikäynnin. Ainakin yksi toinen pakolainen oli hakutuloksissani: Lakitieteen opiskelija Mauno Johannes Heimo (s. 24.6.1894 Tampere).

Ja kun kerrankin ilman aasinsiltaa voi käyttää kuvan 1900-luvun Tukholmasta niin tietenkin valitsen Carl Curmanin suuren suosion saaneen otoksen, jonka RAÄ tarjoaa Flickr Commonsissa.

Centrum för näringslivshistoria mainosti eilen illalla Twitterissä rakentaneensa rakennushistoriallisen tietokannan. Silkasta uteliaisuudesta klikkasin linkkiä. Se toi eteen sivun, joka kertoi kyseessä olevan vuonna 1782 perustetun palovakuutuslaitoksen asiakirjoja vuoteen 1951 asti. 84000 kappaletta.

Enemmistö materiaalista on tietenkin nykyisen Ruotsin alueelta ja tuoreimmilta ajoilta. Suomen läänien alta tietokannasta löysin 242 asiakirjaa - karttoja ja arviointeja. Vakuutettuja kohteita on ehkä sata. Pääosa näistä on isoja kartanoita, ruukeja, myllyjä, kirkoja ja pappiloita. Vähintäänkin paikallishistoriallista tietoa, jos sattuu siltä suunnalta olemaan.

Pääosa suomalaista vakuutuksista on Turun ja Porin läänistä sekä Uudenmaan ja Hämeen läänistä. Yksittäisten vakuutuksien kohdalla kirjoituasut ovat vähän miten sattuu, joten suosittelen käyttämään edistyksellisempää hakua ja sen maantieteellisiä valikkoja ja sitten selaamaan listan läpi.

Lähimmäksi sitä, mitä minun piti olla tekemässä tänä keväänä tulee Helsingin pitäjän Talin dokumentti vuodelta 1787. Joka on myös esimerkki kirjoitusasujen vaihtelusta, sillä tähän liittyvä arviointiasiakirja löytyisi hakemalla Thalia Talin sijaan.

Mätäjoki? Tarjolla on ripaus isompi kuva, mutta sekään ei ole niin tarkka, että yksityiskohdista saisi täysin selvää. Eikä sivustolla ole (minun nähdäkseni) sanaakaan käyttöoikeuksista tai mahdollisuudesta saada esim. ostamalla isompi kuvatiedosto. Lisäys 14:00. Twiittailtuani aikani Bernadottelandiaan huomasin, etten ollut huomannut linkkiä "Förstora bilden", joka tarjosi lähes lukukelpoisen näkymän kuvaan. Ei kuitenkaan korkealaatuista. (Ei, en kysynyt käyttöehdoista.)

Arviointiasiakirjat sentään ovat käyttöliittymässä, jossa (ainakin testaamani kappaleen) saa suurennettua lukukokoon. Esimerkkinä Espoon Albergan hellan kuvaus ja arvo vuodelta 1801 (Motiv-ID: DA-2015-005144-04000).

Kirjoittanut Kaisa Kyläkoski klo 07:00 2 kommenttia:

Dosentti Päivi Onkamo: Suomi-neidon geenit ennen ja nyt. Hyvä yleiskatsaus aiheesta

Euroop. elokuvan viikoilla tänään nähty Simon och ekarna (2011) ei tainnut olla Suomessa teatterilevityksessä? Hieno oli pienessäkin koossa.

Lipun haun ja näytöksen väliin jääneenä tuntina ehdin jonottaa ilmaisen B&J-tuutin Espan auringossa. Erinomainen ilta. #Helsinki

Vapaaehtoistyöhaastattelu @Kaupunginmuseo ja puhelinkeskustelu Ihan Oikean Historiantutkijan kanssa. Ja aurinko paistaa. Kiva aamupäivä. (Nämä esillä myös blogitekstissä myöhemmin samana päivänä)

Keskiajan ihmisissä riittää ihmettelemistä. Esim. miekkojen käytössä.

Pe 11h : @drsimonwoodward & Gambian kulttuuriperintö. @Kansallisarkist . Digihistoriasemma. @NatLibFi . Batman vs. Superman.

Onko tapa,että arvovaltaisen vieraan vaunut vedetään loppupätkä isäntäväen voimin joku "jo muinaiset roomalaiset" -juttu? Havaintovuosi 1802

Pakkauslista kävelymatkalle v.m. 1891. Miehellä max 7kg ja naisella 5,5kg.

CfP pyytää "ideapaperia" ja tähän mennessä alan 2 oikeaa ihmistä ovat ilmoittaneet olevansa yhtä tietämättömiä konseptista kuin minäkin.

Pari tuntia sitten lähetettyyn artikkelin ideapaperiin toimittajalta tuli vastaus "Aivan loistava aihe, joten mukaan vaan!" #löysäseula

Amerikkalaisten arvioita vaikutusvaltaisista suomalaispoliitikoista 1919 [Selailin kirjaa Eduskunnan kirjaston aulassa, enkä pannut ylös sen tietoja. Kuva hieman epätarkka, joten poimintoina, että K. J. Ståhlberg "Absolutely honest and straightforward" ja P. E. Svinhufvud "Dead politically".]

"Moni miäs elläisäs ja koiranpoika kuallesas" Kryptistä on Kokemäellä kasvaneellekin.

"Ei tupata konnei tykätä" Ohje, jota olen noudattanut - melkein aina. #Kokemäki

"On ninko kaks katajanmarjaa villakoiran persees" Tiukasti kiinni? 5% vasta luettuna, tauon paikka. #Kokemäki

Women Try Vintage Period Belts Tulee mieleen ajat, jolloin terveyssiteet eivät olleet ohuita.

Ouluun ei ole ehtinyt viesti @suomenpelimuseo hankkeesta?

Kampintorin antikvariaatin hyllystä poimin mukaan Harry Halénin kirjan Kulkumiehiä. Suomalais-itämainen vieraskirja (1986), joka olisi saanut tulla vastaan aiemminkin. Miun-maun mukaisesti lyhyitä tarinallisia tekstejä varustettuna lähdeviittein. Aiheena Euroopan ulkopuolelta Suomeen tulleet tai Suomesta Euroopan ulkopuolelle lähteneet.

Varhainen matkailija, josta en ollut mitään kuullut oli Henrik Brenner (s. 1669), joka lähti kohti Persiaa vuonna 1697. Paluumatkalle hän lähti 1700 ja jäi Venäjälle suuren Pohjan sodan ajaksi vangiksi. En myöskään ollut tietoinen Suomen sodassa kunnostautuneen von Döbelnin matkasta Intiaan 1780-luvulla. Ja jos oli joskus kuullut suomalaisen Herman Diedrich Spöring nuoremman olleen yksi monista James Cookin Endeavour-laivalla menehtyneistä, olin tämän unohtanut.

Tutuinta ainesta kirjassa oli Pohjois-Afrikan merirosvojen vangeiksi jääneet suomalaiset, joista olen kirjoittanut tässä, tässä ja tässä. Halén esittelee 10.6.1797 kaapatut kaksi suomalaista laivaa. "Vaasalaisen kapteeni Olaus Stänken 13 hengen miehistöstä neljän oli jo onnistunut karata Maltalle anastamallaan turkkilaisella laivaveneellä. Toinen suomalainen kapteeni Anders Öhman oli kotoisin Porista."

Jutun varsinainen päähenkilö on "Kristiinankaupungissa 1785 syntynyt Johan Öhman, kapteeni Anders Öhmanin aluksesta". Tämä oli seuraavaan kesään mennessä kääntynyt musliminuskoon ja hänestä tuli

pašša Yusuf Qaramanlin mamelukki vuoteen 1820 mennessä. Tuolloin hän pakeni ja viimeinen tieto hänestä on kesältä 1832 konsuli Adolph Hahrin palvelijana.

Pääosassa kirjassa on itä, mutta aivan lopussa mainitaan, että "kamaripalvelijaksi ja hovimestariksi vapaaherra Knut von Troilin kotiin Turussa, ns. Brinkalan hoviin, tuli 1821 23-vuotias mulatti, Brasiliassa 1798 syntynyt Portugalin alamainen Jean (Johan) Perella". Tämä meni maaliskuussa 1825 Christina Wikholmin kanssa kihloihin ja heille syntyi tytär Maria Theresia 1.2.1826. "Lapsen synnyttyä isä lähti samana keväänä ulkomaille eikä enää palannut." (Oikea syntymävuosi on 1825 ja kasteen yhteydessä isän nimi Pereira.)

Myös ensimmäisen maailmansodan linnoituksia Helsingin ympäristöön rakentaneet kiinalaiset lähtivät kotiin. Halénin lainaama Wolf H. Holsti toteaa, että nämä "panivat täällä alulle melkoisen määrän vinosilmäisiä suomalaisia. Tunnen joitakin ja - vinot silmät tai ei - heistä kaikista on tullut oikein hyviä suomalaisia, niin myös heidän jälkeläisistään." Tätä aihetta käsitteli Raili Mikkanen romaanissaan Laulu Punaisesta huoneesta, mutta sukututkimuskeskusteluissa ei ole kukaan maininnut tällaisista juurista.

Kirjassa on monta muutakin mielenkiintoista ihmiskohtaloa, suosittelen lukemista lämpimästi.

1) Viime viikolla Helsingin yliopiston verkkokurssissa esiteltiin kulttuuriperinnön instituutioita. En kuunnellut kovin keskittyneesti.

2) Omatoimiopiskeluna menin viime perjantaina yliopistolle kuuntelemaan Simon Woodwardin luennon Whose heritage is it anyway? Negotiating colonial histories in The Gambia. Mielenkiintoinen ja vaikea tiivistää. Erityisesti kiehtoi (sattuneista syistä) se, miten Gambiassa on muodostettu turistituotteita Alex Haleyn kirjasta Juuret, jonka totuudellisuus kyseenalaistettiin hyvin pian julkaisun jälkeen. Nyt turisteja viedään linnoitetulle saarelle kuvittelemaan sinne vangittuja orjia, joita todennäköisesti ei saarella koskaan ollut, ja käymään kylässä, jonka heimo on Haleyn kuvitellun esi-isän.

3) Sopivasti juuri turismilla aloitettiin verkkokurssin viimeinen varsinainen luentoviikko. Sen jälkeen yllättyin, kun Visa Immonen esitteli geeniperimän kulttuuriperintönä! Hän oli analysoinut (julkaissut?) geenitestejä käyttäneiden sukututkijoiden verkkokeskusteluja. Kolmantena aiheena oli digitaalinen kulttuuriperintö. Sen yhteydessä Immonen näytti kalvon

4) Heti painettuani tämän aamuisen "määritelmä"postaukseni julkaistuksi lähdin yliopistolle, jossa EU:n tutkimusinfrastruktuurikonsortio DARIAH markkinoi itseään. (Suomi ei ole toistaiseksi jäsenenä.) Ennen sinänsä mielenkiintoinen mainoksen kuulemista esiteltiin Helsingin yliopiston ja Aallon tutkimustoimintaa, jonka kattoterminä on Digital Humanities. Tämän alla on m.m. aamulla mainitsemani digitaalinen historiantutkimus -hanke.

Yllätyin aika tavalla, kun Mikko Tolonen kertoi tässä yhteydessä sanojen Digital Humanities olevan "emerging field combining culture heritage research with contemporary information and communication". Jos tästä sanat "culture heritage research" korvaa kulttuuriperinnön tutkimuksella ja muistaa, että siinä Visa Immosen luentokalvoista kopioiden "Ei tutkita menneisyyttä ja sen jälkiä sinänsä", sillä näitä tutkii "arkeologia, historiankirjoitus, kansatiede, taidehistoria", vaan sitä "miten menneisyyttä arvotetaan, säilytetään, esitetään, käytetään?"...

Mitä humanistinen tutkimus olisikaan, jos käsitteet olivat yksiselitteisiä. Ainakin nyt ymmärrän, miksi viime perjantain seminaarin kahvitauolla yksi keskustelun aloitus oli "Mitä ymmärrätte kulttuuriperinnöllä?" Ja jos kuulen sen uudestaan, voin sujuvasti sanoa "Esimerkiksi geeniperimämme".

Kirjoittanut Kaisa Kyläkoski klo 21:58 Ei kommentteja:

Otsikko on lainaus eilisestä lounaskeskustelusta, jota yllä oleva kuva (Nautelankosken museot via Suomi syö ja juo, CC BY 2.0) ei kuvaa. Lainaus ei taida olla sanatarkka, mutta sen hengessä ajattelin tehdä kenttäkatsausta historianharrastajan ja sukututkijan näkökulmasta. Sivustaseuraajan tiedoilla. (Vaikka itse olen käyttänyt internettiä syksystä 1990, heräsin (muistaakseni) sen sukututkimuksellisiin mahdollisuuksiin vasta HisKin myötä ja tosissani vuoden 2006 paikkeilla.)

Kuten Hack4fi-gaalan yhteydessä kävi ilmi, AvoinGLAM-toiminta on ollut Suomessa käynnissä neljä vuotta. GLAM on englanninkielinen lyhenne, joka kattaa galleriat, kirjastot, arkistot ja museot. Tarkoitus (minun ymmärrykseni mukaan) on saada näitä avaamaan aineistojaan verkossa mahdollisimman vähäisin käyttörajoituksin. Jotta insituutiot näkisivät tästä syntyvää arvoa ja toimintaa, on järjestetty m.m. hackathoneja. Mutta painopiste on nimenomaan mahdollistamisessa.

Suomessa toimijoista ovat korostuneet museot. Ilman AvoinGLAM-verkostoa meillä ei todennäköisesti olisi nyt verkossa niin paljon käytettävissä olevia valokuvia kuin on. Muut arkistoavaukset ovat toistaiseksi olleet pienimuotoisempia, kun Arkistolaitos oli avoimella linjalla digitaaliarkiston alusta asti (taiv. kiitos).

Aikaansaannokset ovat siis hyödyttäneet monia, jotka eivät ole edes tienneet, mitä työtä on tehty niiden eteen. Ja toisaalta aineistoja avanneilla ei ole täyttä näkyvyyttä siihen, kuinka hyödyllistä avaus on ollut. (Avoimuuden kautta Avoin GLAM linkittyy Wikipediaan ja Wikimediaan, jotka ovat sekä aineiston jakelu- että hyödyntämiskanavia.)

Myös (täälläkin) esillä ollut digitaalinen historiantutkimus on määrittelemätön käsite, kuten viimeviikkoisessa seminaarissa kävi (taas) ilmi. Onko se hienoja (laskennallisia) menetelmiä ja upouusia ideoita? Riittääkö piiriin pääsyyn haut digitoituun lehtiaineistoon tai pisteiden merkitseminen digitaaliseen karttaan? Tai digitoitujen aineistojen (perinteisempi) käyttö sekä tuotosten jakaminen verkossa? Jälkimmäistähän sukututkijat ovat tehneet jo vuosikymmeniä raapimatta suuremmin päätään, mutta akateemisilla tutkijoilla on omat ongelmansa.

Historianharrastajan kannalta ammattilaisten digitaalinen historiantutkimus -aktiviteetti tarkoittaa sitä, että esim. Arkistolaitoksella (mistä merkkejä Hack4fi-postauksen lopussa) on intressiä kehittää tutkimuksen mahdollisuuksia sekä uusilla verkkoaineistoilla että työkaluilla, joista harrastajatkin voivat hyötyä.

Toivottavasti toiminnan tuloksena myös joku päivä ammattilaisten tutkimuksissaan kokoamat tietokannat (esim. isonvihan pakolaisista, merimiehen vaimoista tai porilaisten sukulaisuussuhteista) saadaan yleisempään käyttöön. Sekä tuloksien luotettavuuden arvioimiseksi että uusien johtopäätösten mahdollistamiseksi. Ja laiskojen amatöörien avuksi.

(Asiallisempaa tekstiä digitaalisesta historiantutkimuksesta on Kenneth Nybergin ja Jessica Parland-von Essenin verkkokirjassa Historia i en digital värld, josta työstävät parhaillaan kakkosversiota.)

Sekä AvoinGLAM että historiantutkijoiden digitaalipohdinta ovat suhteellisen uusia hankkeita. Jo niitä ennen ja niistä riippumatta on aineistoja digitalisoitu, jaettu ja hyödynnetty. Erityisesti sukututkimuksen ja paikallishistoriaharrastuksen piirissä. Ja edelleen on hyviä ideoita toteuttamatta, kuten aprillipilani taustalla oleva ajatus isosta paikallishistorian portaalista.

Kirjoittanut Kaisa Kyläkoski klo 08:47 1 kommentti:

Ruotumerisotilas/ruotupursimies (?) Anders Billsjö pakeni Suomen sodan aikana Paraisilta Ruotsin puolelle ja oli jo keväällä 1810 aikeissa mennä naimisiin. Kuulutus sanomalehdessä Posttidningar 21.7.1810.

Entinen armeijan vapaaehtoinen Reinh. Nygren oli syntynyt Sauvossa. Suomen sodan jälkeen hän suunnitteli avioliittoa ja estettömyyttään kuulutettiin sanomalehdessä Posttidningar 26.1.1811.

Kemiössä 1786 syntynyt Carl Sundström siirtyi Ruotsin puolelle 1808 ja aikoi siellä avioliittoon. Esteettömyyskuulutus sanomalehdessä Inrikes tidningar 12.3.1812.

Entinen Karjaan pitäjänsuutari Carl Carlsson Gran, joka oli syntynyt Kemiössä 1782 ja sieltä muuttanut 1812, ei pystynyt osoittamaan esteettömyyttään avioliittoon Blidössä. Ilmoitus sanomalehdessä Inrikes tidningar 29.12.1813.

Kemiön kirkonkylässä syntynyt Eric Sundberg asui vuodesta 1810 Hammarlandin pitäjässä Ahvenanmaalla. Hänen esteettömyyskuulutuksensa julkaistiin sanomalehdessä Inrikes tidningar 17.2.1819.

Eilistä huuliharpputekstiä tarkistaessani tuli mieleen tammikuun krinoliiniesitykseen (viime tingassa) löytyneet tuontitilastot (*). Näkyisikö näissä huuliharppujen tulo? Ei, mutta muuta tuttua tavaraa kylläkin.

Äskettäin esillä olleet saagoryynit on eritelty vain varhaisimmassa tilastossa. Myöhemmin ehkä osana perl/helmiryynejä? Vuotuinen tuonti oli noin 2000 kiloa eli ihan joka mökissä näistä ei kokattu.

Viime viikolla kaverini hehkutti sanomalehtien katoamisilmoitusten hauskuutta. Tuli mieleen vanha sateenvarjotekstini, joten tilastoissa kiinnitin huomioni tähänkin kategoriaan. Se ilmoitettiin varhaisimmassa tilastojulkaisussa kappaleittain, mutta lukuisin alaviittein, jotka kertoivat alakategorioiden menneen toisinaan keskenään sekaisin. Yhtä kaikki, sateenvarjoa ei näiden lukujen perusteella ei tainnut olla edes jokaisella kaupunkilaisella ennen 1850-luvun loppua. Ja vuonna 1861 oli sateenvarjobuumi?

Useimmat kappaletavarat ilmoitettiin myöhemmissä tilastoissa käytännöllisemmin joko painolla tai raha-arvolla mitattuna. Erikoisen poikkeuksen tekevät sitrushedelmät, joiden laskemista jatkettiin melko pitkään. Määrät ovat tavallaan yllättävän suuria, mutta jaettuna väestömäärällä ei käteen jää montaa siivua sitrusta.

Toinen pitkään kappaleittain tai tarkemmin sanottuna pullottain pitkään tilastoitu tuontituote oli "Viinejä, sampanjaa ja muita vaahtoavaisia". Sampanjahan pääsi yllättämään Kuopion talvimarkkinakuvauksessa, joten paljonko sitä tänne tuotiin?

Laillista tietä ei kovin suuria, mutta erittäin vaihtelevia, määriä. Tätä pitäisi päästä vertailemaan talouden tilaan kokonaisuutena tai Euroopan viinisatojen tietoihin. Tosin silmämääräisestikin huomaa pienimpien määrien olevan 1860-luvun nälkävuosien kohdalla.

Juomissa jatkaen, tuontiteessä oli jännittävä aloitus tilastoinnissa. Graafissa pienet luvut eivät edes erotu. Alkoiko teen juonti Suomessa tosiaan ja tosissaan vasta 1860?

Kahvin kohdalla ei ole vastaavaa. Nälkävuosien aallonpohjakin erottuu vain kun sitä tietää etsiä. Vuonna 1880 tuonti oli jo 2,13 kiloa per kansalainen, mukaanluettuna imeväiset.

(*) Tässä blogitekstissä käytetyt tilastojulkaisut

Katsaus Suomen ulkomaiseen merenkulkuun ja kauppaan : vuosina 1866–1870 (1872)

Yleinen katsaus Suomen ulkomaiseen merenkulkuun ja kauppaan vuosina 1871–1875: ynnä grafillinen esitys sahattujen puutavarain ulosviennistä vuosina 1864–1875 (1877)

Yleinen katsaus Suomen ulkomaiseen merenkulkuun ja kauppaan vuosina 1876–1878. (1881)

Yleinen katsaus Suomen ulkomaiseen merenkulkuun ja kauppaan vuosina 1879 ja 1880. (1883)

Amerikkalainen podcast Stuff you missed in history class omisti yhden jaksonsa viime vuonna huuliharpulle. Sen jälkijunassa kuunneltuani ryntäsin tietenkin sanomalehtien kimppuun. Mutta ennen kuin aloin vääntää löydöksistäni blogitekstiä, tein myös tavallisen verkkohaun, jolla löytyi kirja-arvostelu Jantso Jokelinin Huuliharppukirjasta.

Miksi tehdä työtä, jonka toinen on jo tehnyt, joten kirja varaukseen kirjastosta. Sen historiaa kuvaava "Huuliharppu Suomessa" -osio on lyhyt ja alkaa 1900-luvulta. Tekstissä vilahtaa sanomalehdessä julkaistu konserttiarvostelu vuodelta 1907, mutta 1800-luvun sanomalehtiä ei ole käytetty vaan Jokelin kirjoittaa, että "Ensimmäinen dokumentti huuliharpusta Suomessa on Melanin musiikkikaupan mainoksessa 1890-luvun alussa, mikä kertoo soittimen olleen kysytty viimeistään 1880-luvulla." (s. 153-154).

Huuliharppu (yhdellä määritelmällä) kehitettiin Saksassa 1800-luvun alkupuolella ja Jokelinin mielestä oli uskottavaa, että se tuli Suomeen vasta vuosisadan lopulla? Ehei.

Åbo Underrättelser 15.6.1852 mainitsee saksalaisen orkesterin, jonka instrumenttien joukossa on huuliharppu (munharmonika ruotsiksi). Isompia ja suurempia huuliharppuja markkinoitiin viimeistään jouluksi 1858 (Finlands Allmänna Tidning 10.12.1858 ). Saksassa oli tuolloin jo huuliharpputehtaita (Jokelin s. 31, 35).

Myöhemmin myynti-ilmoituksia on suomenkielisissäkin sanomalehdissä, mutta kuvauksia soittamisesta ei osu hakuuni. Soittimen hankkimisesta on väläys Eeron kertoelmassa Pikku Matin markkina retki (Aamulehti 17.12.1885), joka selvästi pyrki realistiseen kuvaukseen.

Hiukan päivällistä aterioittua läksivät markkinamiehemme vielä kaupungille. Nyt vasta oli Matilla aika ja tilaisuus kulkea kadut ja tori ympärinsä. Isä osti itsellensä pitkävartisen piipun ja Matti sai huuliharpun. Siinä kaikki ostokset ja nyt lähdettiin uudelleen katuja katselemaan, joiden varsilla kapakkojen kilvet loistivat, mitkä kultasilla, mitkä hopeaisilla tahi taivaan sinisillä osoitteilla ja kirjaimilla.

Villinä veikkauksena luulisin erilaisissa kansanperinnearkistoissa piilevän tietoa huuliharpun soitosta 1800-luvulla.

Jokelinin kiinnostus ja oma tietous koskee itse soitinta ja sen soittoa. Valitettavasti voin sieluni silmin nähdä esitelmäntekijöitä yms., jotka eivät huomaa, että kirjan tekijän innostus ei ole kohdistunut soittimen historian jäljitykseen Suomessa ja he tulevat toistamaan ajoituksen "1880-luvulta".

Onpa tullut viime viikolla rampattua tilaisuuksissa kun vieläkin on muistiinpanoja lojumassa pöydällä. Ne koskevat perjantaista seminaaria Digital History in Finland: Possible Futures, jonka järjesti projekti Towards a Roadmap for Digital History in Finland. Muistiinpanojen eka huomio on "ihan uutta porukkaa", mutta oli joukossa tuttujakin ihmisiä.

Ekana puhui Kari Uotila arkeologisten kaivausten uusista mittausteknologioista, erityisesti laserskannauksesta. Se mahdollistaa piirtämistä nopeamman dokumentoinnin, jota myöhemminkin on mahdollista tarkastella kolmessa ulottuvuudessa. Olettaen, että löydetään tavat säilyttää mittaustieto käytettävässä muodossa, mikä on toistaiseksi vielä haasteena.

Jukka Tyrkkö kävi läpi ditaalisten ja laskennallisten menetelmien kehitystä kielitieteessä viimeisen kahden vuosikymmenen ajalta keskittyen korpusanalyysiin. Mitä enemmän sanoja saadaan kokoon, sitä erilaisempia kysymyksiä voidaan esittää. Mainiosti hän totesi, että sekä data että menetelmät on kuvattava avoimesti ja selkeästi tulosten yhteydessä. Valitettavasti tarkentavaan kysymykseeni sain vastaukseksi, että näin ei läheskään aina toimita. Eli ei ole valmista mallia historiantutkimukseen, jossa toistaiseksi on "omasta tietokannasta" löydetty todisteita yleensä ilman pidempää selostusta sen paremmin tietokannan muodostamisperusteista kuin analyysimenetelmistäkään.

Jaakko Suominen väläytteli löydöksiään tietokoneavusteisen historiantutkimuksen historiasta Suomessa. Kun työnsä Anna Sivulan kanssa valmistuu on se varmasti mielenkiintoista luettavaa. (Varsinkin jos HAikin ynnä muiden julkaisujen haravointiin käytetään muutakin hakusanaa kuin tietokone. Reikäkortti ja tietokanta tulevat ainakin mieleen.)

Keskusteluosuudessa tuli terveellinen muistutus kontekstin huomioonotosta. Suominen tai alussa mainitussa projektissa työskentelevä Petri Paju (en muista kumpi) hypotisoi, että Pertti Huttusen väitöskirjaa ei hyväksytty Helsingin yliopistossa tietokoneen käytön takia. Yleisössä istunut Jyrki Ilva tarttui tähän ja huomautti, että Huttusen poliittinen ajattelu oli luonnollisempi selitys hylkäykselle.

Mikko Tolonen yritti kahvitauon jälkeen provosoida puheellaan aatehistoriasta ja data-analyysistä, mutta minä en ymmärtänyt mitään pointtia niin, että olisin saanut kynää paperille. Tutkimuksen vaikuttavuudesta oli ainakin kyse. Ja siitä, että datalla voidaan vahvistaa aiemmat teoriat muutoksista/käännekohdista.

Lopuksi Petri Paju esitteli lopuksi projektisuunnitelmaa ja piakkoin tutkijoille lähetettävää/jaettavaa/avattavaa kyselytutkimusta. Vedin herneen nenään syvään ja poikittain joko syystä tai väärinkäsityksestä ja väsymyksestä. Purin tuntemukset jo oikealle taholle, joten ei siitä sen enempää.

Mutta "digitaalista historiantutkimusta" sivuten vielä Tapio Salmisen torstaisen esityksen nostoista unohtunut pointti. Salminen nimittäin, kuvatessaan pitkäksi muodostunutta väitöskirjaprosessiaan, totesi, ettei olisi tarttunut lopulliseen aiheeseensa ja metodiinsa ilman digitaalisen kameran tuloa ja apua. Käsiala-analyysin tekeminen Tallinnan kaupunginarkiston aineistoista ei olisi muistiinpanojen varassa ollut mahdollista.

Kuvitus poimittu Flickr Commonsista, vaihteeksi tallentamatta tarjoajien tietoja ja kuvalinkkejä. Ja kertomatta edes hakusanoja. Niin ja yksi on kotimaisista digitoiduista sanomalehdistä. Onko sinulla kotonasi ajantietokone?

Tervetuloa lukemaan Kaisa Kyläkosken huomioita Suomen historiasta ja historiankirjoituksesta!

Kaisa Kyläkoski: Munkkiniemessä vuonna 1735 kuollut Petter Sund (BOD - Adlibris)

Kaisa Kyläkoski: Kuningasparin kesämatka Suomeen 1802 (BOD - Adlibris)

Kaisa Kyläkoski: Hohenthalit painomusteessa 1762-1904 (BOD - Adlibris)

Kaisa Kyläkoski: Viipurista Venäjän vangiksi 1710-22 (BOD - Adlibris)

Kaisa Kyläkoski: Rehbinderintie 16 (BOD - Hintaseuranta.fi - Suomalainen.com)

Kaisa Kyläkoski: Suomen naisellista historiaa (BOD - Hintaseuranta.fi - Suomalainen.com)

Kaisa Kyläkoski: Olof Ångermanin aika ja elämä (BOD - Hintaseuranta.fi - Suomalainen.com)

Kaisa Kyläkoski: Tavarantasaajat Österholm ja Sutki (BOD - Hintaseuranta.fi - Suomalainen.com)

Kaisa Kyläkoski: Flachsenius, muistiinpanoja (BOD - Hintaseuranta.fi - Suomalainen.com)

Kaisa Kyläkoski: Kamariherra, Herrassöörinki ja Kokemäenkartanon torpparit (BOD - Hintaseuranta.fi - Suomalainen.com)

Digitaalisen historiantutkimuksen mahdolliset tule...

"Mennyt ei ollutkaan mustavalkoinen" _ Artikkeleita historiasta ja sukututkimuksesta sekä ajatuksia sieltä täältä. Blogi by Jari J Tuomisto. Sukututkimussivuni verkko-osoite: https://sites.google.com/site/tuomjari

Savusauna, the Finnish old days smoke sauna – Pihapiiri ennen osa 11

Ääniä alhaalta _ Silmäyksiä menneisyyden kansanihmisten ja virkavallan yhteydenpitoon

Se SAP? Ai meille? No ei… – 5 myyttiä SAP:sta - Profiz

Oikeaan ja ajantasaiseen tietoon perustuva päätöksenteko

Voit olla oikeassa jos puhut ”siitä SAP:sta”, suurten yritysten järjestelmästä. SAP Business Oneon kevyt ja joustava, ja se on suunniteltu nimenomaan kasvu- ja pk-yrityksiä varten. Se ei ole liian raskas, vaan sisältää juuri sopivasti ominaisuuksia käyttöösi ja soveltuu monelle toimialalle.

Avaimet käteen -tyylinen käyttöönottoprojekti maksaa 10 000 – 100 000 euroa. Keskimääräinen SAP Business One –käyttöönottomme on hinnaltaan 30 000 euroa. Kuten huomaat, SAP:n käyttöönotto maksaa saman verran kuin muidenkin toiminnanohjausjärjestelmien käyttöönotto.

Asiakkaidemme versiopäivitykset ovat merkittävästi edullisempia verrattuna kilpaileviin saman kokoluokan toiminnanohjausjärjestelmiin.

Järjestelmä kehittyy nopeasti, eikä uusista ominaisuuksista ole pulaa. Viime vuosien aikana SAP on panostanut tuotekehityksessään merkittävästi nimenomaan SAP Business Oneen. Erityisesti mobiilikäytön sekä reaaliaikaisen raportoinnin puolella on otettu isoja harppauksia.

Profiz on täysin suomalainen SAP-toimittaja. Olemme toimineet SAP Business One -kumppanina jo vuodesta 2002 ja kasvaneet yhdessä pitkäaikaisten asiakkaidemme kanssa. Jos haluat varmistua luotettavuudestamme, annamme sinulle asiakkaidemme puhelinnumerot – voit kysyä heiltä.

Tiedote: Tietotekniikkayhtiö Prog-It Oy ostaa Profiz Business Solution Oy:n palvelinsali- ja IT-tukiliiketoiminnan

Toiminnanohjauksen kehitys lähtee liiketoiminnan tilanteen aidosta ymmärtämisestä

Oletko pohtinut toiminnanohjausjärjestelmän hankkimista yrityksellesi? Suosittelemme tutustumaan ERP-järjestelmän ostajan oppaaseemme, josta löydät tietoa ERP-järjestelmän hyödyistä ja apua järjestelmän hankintaan.

Käytämme vain tarpeellisia evästeitä mahdollistaaksemme sivuston käyttäjäkokemuksen ja parantaaksemme sivuston turvallisuutta. Hyväksy Tietosuojaseloste

Hellström: Pedagogiikkaa ja koulupolitiikkaa: elokuuta 2009

Kokeneen peruskoulumiehen monologeja pedagogiikasta ja koulupolitiikasta. Vielä vanhemmat lastut osoitteessa http://marttifi.wordpress.com/

LUOKANOPETTAJA Anna-Liisa Kurjella oli tänään viimeinen työpäivä. Huomenna hän on vapaaherratar.

Julia Uotila oli taidolla organisoinut päivän ohjelman, johon kuului mm. kotoa nouto vaaleanpunaisella Cadillacilla, salissa pidetty pieni juhlahetki jossa Anna-Liisa sai Aino-tossut ja piti koskettavan kiitospuheen, kakkukahvit, seppele, hierontaa, Ripan ja Markun ja Ripan ja Katrin kaunista soittoa ja tietysti myös puhetta. Ja paljon naurua.

Kiitos, Anna-Liisa, upeista 20 työvuodesta Lippajärven lasten hyväksi!

ESPOOSSA on nyt voimassa sijaiskielto pääosalle opettajia ja koulunkäyntiavustajia. Tänään seitsemän ihmistä oli pois, joten säpinää sisäisissä järjestelyissä riitti. Huomenna poissa on mahdollisesti vielä kolme enemmän (mutta ainakin kahdelle saa ottaa sijainen). Nyt jos koska kodeilta toivotaan ymmärrystä.

Tätä ymmärrystä kävin pyytämässä myös Koti & Koulu-ry:n kokouksessa illalla. Onneksi meillä on vanhemmat, jotka tukevat koulua tällaisissa tilanteissa.

PS. Joko blogin laskuri on seonnut, tai sitten jotain muuta outoa on liikkeellä. Yhdessä vuorokaudessa sivuja on ladattu 496 kertaa! En muista mitään vastaavaa.

KUVA: Auroraseminaarilaisia Kappelilla syksyllä 2006. Kuva Juha Hyvärinen.

ENSIMMÄINEN Aurora-seminaari järjestettiin syksyllä 1990. Tänä syksynä vuorossa on jo 19. koulun henkilökunnan ja kodin ja koulun yhteistyöorganisaatioissa (johtokunnassa tai koti & koulu ry:n johtokunnassa) toimivien vanhempien yhteisseminaari (seminaari on kerran jouduttu perumaan).

Viime vuonna paikalle saatiin peräti 40 vanhempaa, opettajaa, koulunkäyntiavustajaa ja oppilashuollon työntekijää. Tänä syksynä emme ehkä pääse ihan samaan määrään- mutta laatu on varmaan hyvää nytkin.

Klo 18.15 Seminaarin avaus. Johtokunnan puheenjohtaja Susanna Lehti ja Koti & Koulu ry:n puheenjohtaja Eija Kaarto.

Klo 18.45 Opetuksen laatukriteerit- miltä Auroran koulu niiden valossa näyttää? Mitä asioita voisimme tänä lukuvuonna ottaa yhteiseksi haasteeksi.

- Rehtorin alustus: lukuvuoden 2000-2010 erityiset haasteet opetuksen laadulle kootun arviointitiedon varassa

- Kootaan ideat vietäviksi johtokunnan lukuvuoden suunnittelukokoukseen.

KLo 21 Tilaisuuden päätös. Loppusanat, Johtokunnan puheenjohtaja Susanna Lehti.

Opetusministeriön laatimat laatukriteerit löytyvät tästä osoitteesta.

TÄNÄÄN - muutama minuutti sitten - tämän blogin sivujen lukukertoja mittaava ilmainen laskuri ylitti 30 000 rajan. 20 000:n raja ylitettiin 13. heinäkuuta. Siitä on seitsemän viikkoa. Se tekee keskimäärin 1429 vieralua viikossa ja 204 vierailua päivässä. Hienoa, että pedagogiikka ja koulupolitiikka kiinnostavat.

NÄIN keskelle sunnuntaipäivää osuvan tärkeän hetken kunniaksi tulkoon tästä lastusta taas vähän pateettineni.

KANSALLINEN koulutuspolitiikkamme rapautumisvaarassa?

KUVA: Mistä löytyisi tälle kovalle 2000-luvun ensimmäisen vuosikymmenen lopulle opetushallituksen entisen pääjohtajan Jukka Sarjalan kaltainen voimahahmo, joka isännän äänellä lohkaisisi, että koulutuspolitiikkaan ei ole annettu veto-oikeutta. Ei kunnille, ei kouluille, ei opettajille.

SUOMALAISEN perusopetuksen menestystarina on pitkälti upeasti työhönsä sitoutuneiden opettajien ja koulutyötä arvostavien perheiden ansiota. Ei pidä kuitenkaan unohtaa johdonmukaisesti ja vastuullisesti toteutetun kansallisen koulutuspolitiikan osuutta. Poliittiset puolueet ovat hallituksessa vaihtuneet, mutta koulutuspolitiikan päälinjaukset ovat pitäneet. Olemme tavoitelleet korkeatasoista koulua joka osaan maata. Ja siinä myös hämmästyttävän hyvin onnistuneet. Tuloksena on ollut kansainvälistä ihaila herättänyt, tasalaatuinen peruskoulu.

TYÖNJAKO Suomessa on ollut sellainen, että valtio on määritellyt koulutuspolitiikan suunnan ja tilannut käytännön koulutusjärjestelyt ennen muuta kunnilta. Valtio on sitten antanut kunnille rahaa ja luvan kerätä lisää veroina. Tässä alkuperäisessä ”tilaaja-tuottajamallissa” ohjausta ja valvontaa hoiti vahva kouluhallinto; opetusministeriö, kouluhallitus, lääninhallitukset, koulutoimentarkastajat jne.

1980-luvulta alkaen tuuli alkoi kääntyä. Julkista hallintoa haluttiin keventää. 1990-alun talouslamassa kouluhallinnon alasajo kiihtyi lähes vapaaseen pudotukseen. Päätösvaltaa delegoitiin kunnille. Valvonnasta luovuttiin.

Nyt noin 20 vuoden jälkeen seuraukset alkavat näkyä- jos uskaltaa katsoa. Peruskoulujen toimintaedellytykset ovat kovin erilaiset eri puolilla maata. Meillä Espoossa ne ovat olleet Suomen Ennätys-luokkaa. Kun hallitus on vasta nostanut kansallisen koulutuspolitiikan keskiöön opetuksen laadun, johon kuuluu opetusryhmien pienentäminen, tuen vahvistaminen ja kerhotoiminnan elvyttäminen, osa kunnista vie koulujaan tasan päinvastaiseen suuntaan. Härskeimmät kunnat ovat näköjään ymmärtäneet opetussuunnitelmien toivoman sosiokonstruktivistisen opetuksen viikkojen ajaksi kokonaan opettajattomaksi opetukseksi ja lomauttaneet opettajansa. Sillä lailla.

Monet asiantuntijat ovat varoittaneet lapsien ja lapsiperheiden tarpeiden rakenteellisesta hylkäämisestä, Ts. siitä, että vaikka hätä tunnetaan, sille ei tehdä mitään. Virallisen koulutuspoliitikan ja toisaalta monien kuntien vain tuottavuuden kasvuun innostavat menoleikkausjuhlat eivät mahdu samaan todellisuuteen. Kuilu sanojen ja tekojen välillä kasvaa.

KANSAINVÄLINEN talouskriisi on tosi asia. Yhtä tosi on monien kuntien ahdinko. Ja sekin, että kaikki eivät voi kouluissa hyvin edes tällä nykisellä resurssipanostuksella. Siksi kaikki leikkaukset tulisi tehdä äärimmäisen harkiten, eri osapuolille niiden vaikutuksia kuunnellen ja pitkällä aikavälillä.

Jokainen ymmärtää, että esim. koulumenot eivät voi jatkuvasti kasvaa. Suomalainen koulunpito on hyvintyövoimavaltaista. Vaikka me opettajat toki toivomme pienempiä opetusryhmiä, tilastoista näkee, että koulussa työtä tekevien aikuisten ja lasten suhdeluku kasvaa koko ajan. Muutamassa vuosikymmenessä on syntynyt kokonaan uusia ammattikuntia: erityisopettajat, koulupsykologit, koulukuraattorit, koulunkäyntiavustajat...Kaikki tekevät arvokasta ja välttämätöntä työtä. Mutta henkilöstömäärän ekspansio ei voi jatkua.

En ole varma mutta arvlelen, että peruskoulu on ainoita julkisia instituutioita, joissa palveluja tuottamaan tarvitaan jatkuvasti enemmän pitkälle koulutettuja ammattilaisia. Tavassamme järjestää opetus täytyy olla jotain häikkää, jota emme itse laatikossa huomaa. Tuo häikkä näkyy oireina. Joka kymmenes oppilas tarvitsee jo erityisopetusta. Lähes joka kolmas saa jossain muodossa erityisopetusta. Peruskoulun sisään on rakentumassa omat oppi-ja kansalaiskoululinjat? Osa oppilaista ei viihdy koulussa ja koulutöissä lainkaan. Myös opettajien jaksamisongelmat yleistyvät.

Perusväitteeni on: Opetusta ei voida jatkossa kehittää aikuisten määrää kasvattamalla. On pysähdyttävä katsomaan koulua kauempaa. Jos koulu keksittäisiin vasta nyt, millainen siitä tehtäisiin? Olisi valjastettava se energia joka nyt valuu erilaisiin organisatorisiin laatikkoleikkeihin ja kouluverkkojen avohakkuisiin ideoimaan uusia tapoja järjestää opetusta.

Meille kouluihmisille voi olla kova paikka myöntää, että nykyinen koulu tuottaa myös itse erityisoppilaita ja syrjäytyjiä. Ja ainakin päinvastoin: kaikkea ei ole vielä kokeiltu. Mutta niin on tehtävä.

Ydinkysymys kuuluu, kuinka saisimme sitoutettua koulutyöhön 2000-luvun lapset ja nuoret, joiden maailma on monilta osin aivan erilainen kuin omamme. Ja kuinka sitouttaisimme erityisesti nyt koulutyön vaatiman ponnistelun torjuvat, myös itse itsensä onnistumisen kehästä ulostavat oppilaat? Miten koulun toimintakulttuuri voitaisiin siirtää 2000-luvulle?

Olisiko yksi ratkaisu irtautua opetusta kahlitsevasta sisällön tyranniasta? Viittaan tällä viime marraskuisiin kirjoituksiini kanadalaisesta koulutyön uudistusprosessista. Pitäisikö opetustapahtumat aikuisten oikeasti rakentaa niin, että tarkasti harkittujen tulevaisuustaitojen pohjalta määritellään opetusjärjestelyt, joissa nuo taidot optimaalisesti kehittyvät ja vasta sen jälkeen valitaan niihin istuvat sisällöt? Olisiko meidän unohdettava kokonaan ajatus siitä, että kaikki tärkeät asiat on käytävä koulussa läpi? Olisiko meidän luovuttava siitä ajatuksesta, että kaikkien on käsiteltävä asiat samalla tavalla?

Nyt olisi koottava parhaat päät niin valtion kuin kuntienkin tasolla pohtimaan toisinopettamisen ja monella tavalla opettamisen haasteita. Voi olla että samalla löytäisimme luontevia tapoja toimia fiksummin myös taloudellisesta näkökulmasta.

Lähettänyt Martti Hellström klo 12:16 ip. 2 kommenttia:

Tunnisteet: Blogitus, Erityisopetus, opetus/oppiminen

HUOMISESSA Länsiväylässä on pieni uutinen kolmossivullla, että paljon vastustusta herättänyt opettajien sijaiskielto (lyhyet sijaisuudet) puretaan pian. Kaikkien kasvot pelastavaksi ratkaisuksi on löydetty idea, että koulu nipistää itse tuntikehyksestään sijaisen palkan. Voi, Sylvi!

Espoolaisopettajat ovat olleet keskimäärin pois töistä sairauden vuoksi vuonna 2004: 7,98 päivää, vuonna 2005 8,92 päivää ja vuonna 2006: 9,05 päivää. Kun koulupäivä on 190, tilastollinen %-luku sairauspäiville on noin 4%. Näiden lisäksi tulevat vielä lapsen poissaolot sairauden ja koulutuksen vuoksi. Aurorassa opettajien lyhyitä poissaoloja sairauden, pienten lasten hoidon järjestämisen jne. vuoksi on pitkässä juoksussa ollut noin 16 t viikossa. Se vastaa 3 % tuntikehyksestämme. Meillä ei ole sellaista rahamäärä piilossa.

Tilanteemme on sellainen, että noin 600:sta viikossa annettavasta tunnista ehkä kuusi (siis 1 %) on jäämässä erikseen laskutettaviksi. Vaikka varaisimme ne kaikki sijaiskuluihin, ne eivät riitä, Mutta emme voi niin tehdä. Niillä kuudella tunnilla viikossa on katettava tukiopetus (jota ei saanut laittaa opettajien opetusvelvollisuuteen), kerhotunnit, oppimiskeskuksen kurssien vetäjien palkkiot jne. Jos tämä tapa järjestää lyhyet sijaisuudet otetaan käyttöön, se vastaa siis hieman alle 3 %:n kehysleikkausta.

Edunvalvonnan näkökulmasta ehdotus on myös ongelmallinen. Lehdessä kuvattu ehdotus tarkoittaa kärjistetysti sitä, että opettajat maksaisivat sijaiskulut leikkaamalla omaa palkkapottiaan.

OPETTAJIEN sijaiset on maksettu ikiaikaisesti Espoossa keskitetysti, eikä kouluille osoitetuista opettajien palkkarahoista. Hienoa, että sijaiskielto halutaan purkaa. Tämä keino on monesta näkökulmasta väärä.

Lähettänyt Martti Hellström klo 2:40 ip. 1 kommentti:

- Auroran koulun syksyn kolmannen viikkokirjeen toinen painos (31.8)-

TÄSSÄ kolmannen kouluviikon ohjelmaa. Aineopetus (mm. vaihtotunnit) alkaa asteittain. Lukujärjestyksiin voi vielä tulla muutoksia myös meistä riippumattomista syistä.

KOLMANNEN kouluviikon avaintehtäviä on saada oppilaat kiinnitymään koulutyön rutiineihin mm. läksyihin.

Juhlimme luokanopettaja Anna-Liisa Kurjen viimeistä työpäivää.

Koti & Koulu ry:n kokous klo 18.30 kouluravintolassa.

Opettajia (Marja ja Ismo) Kivakoulu-koulutuksessa.

Kolme iloista rosvoa- kuunnelma jatkuu klo 10.10 PERUTTU SAIRAUSTAPAUKSEN VUOKSI

Sporttis-kerho alkaa klo 12.15-13.15 (Olarin Voimistelijat)

Katsomusaineiden ( ET, Ue, Ui, UKa, Uo) alkaa klo 12.45.

Siton Uusi organisaatio. Henkilöstöinfo 4.9. klo 9-11, Rehtoreille oma info klo 13-15.

Sokla juhlii maisteri-luokanopettajakoulutuksen 30-vuotistaivalta

KAKSI VIIKKOA on nyt käyty koulua, ja moni asia on jo löytänyt paikkansa. Ei kaikki. Perjantai oli varsinainen duracel-päivä.

AAMUSTA oli organisoitava pienluokan opetus niin, että pojat saavat kokemuksia isojen luokkien hyvistä rutiineista.

KLO 10.10 alkoi salaisen koulu(nkeskus)radioteatterin toinen osa kuunnelmasta "Kolme iloista rosvoa". Lapsi vieraina olivat DreamMixin pojat Kasperina, Jesperinä ja Joonantanina ja 6a:n rosvokuoro. Minä hoidin tehosteita.

KLO 11.30 koululle tuli Nuoren Suomen Koululaiset liikkelle pilotin Riikka Eerola ja Johanna Berlin, ja he johdattelivat meitä kokeilun projektisuunnitelmaan. Aurora on yksi kuudesta pilottikoulusta, jossa pyritään jo tämän lukuvuoden aikana lisäämään lasten liikkumista koulussa, koulumatkoilla ja vapaa-aikana. Kansainvälisten suositusten mukaan jokaisen lapsen tulisi liikkua joka päivä kaksi tuntia. Liikkuminen ymmärretään tällöin laajasti kaikeksi fyysiseksi toiminnaksi kävelystä alkaen. Aurorassa yhteyshenkilöinä ovat mm. Raija ja Esa.

KLO 14 koululla kävi tutustumassa kolmasluokkalainen poika, joka aloittaa meillä kahden viikon kokeilujakson.

KLO 15 minulla oli tapaaminen Olarin Voimistelijoiden harrasteryhmän vetäjän kanssa. Hän tulee nyt vetämään meille erityislapsiryhmälle musiikkiliikuntaa torstaisin klo 12.15-13.15 Toiminta on osa Tippiä ja Espoon sporttista.

JA aina välissä sitä juostiin konttorille tekemään paperihommia.

ILLALLA vastailin vielä rehtorille tulleisiin sähköposteihin. Syksyn ensimmäiset ilkivaltamurheetkin ovat alkaneet. Koulun pihalla on puhkottu yhden pyörän kumi, rikottu toisesta soittokello ja sisällä piiloitettu lapsen takki. Selvittelyt jäävät maanantaille.

Tunnisteet: Johtaminen, opetus/oppiminen, Rehtorin arki

BROIDI järjesti taas teatteri-illan. Tällä kertaa vuorossa oli Esa Leskisen ja Sami Keski-Vähälän "Päällystakki- Komedia työelämän huononemisesta". Esa Leskisen ohjaus oli hervotonta tyyleillä leikittelyä; farssista patetiaan. Tyylien vaihtelu oli hauskaa, melkein loppuun saakka

Martti Suosalo teki uskomattomalla mimiikalla pääosansa , ja Taisto Oksanen, Sanna-Kaisa Palo, Tuomas Rinta-Panttila, Minna Suuronen ja Armi Toivanen hoitivat loput about sata roolia. Upeaa näyttelijänteatteria. Komiikkaa, Tragediaa. Ensemblea.

NÄYTELMÄ on uudelleentulkinta Nikolai Gogolin legendaarisesta kertomuksesta, pankkivirkailija Akaki Akakijevitšista ja hänen päällystakistaan. Tarinan kontekstina on nyt suomalaisen työelämän murros 1970-luvulta 2000-luvulle. Alku on erikoisen terävää. Loppu ehkä liian lähellä.

Lähettänyt Martti Hellström klo 11:24 ip. Ei kommentteja:

Jutussa kerrotaan, että Espoossa lasten iltapäivät turvataan kumppanuusperiaatteella. Iltapäivätoimintaa järjestää 37 palveluntuottajaa 88 eri kerhossa. Palveluntuottajien joukossa on yrittäjiä, yhdistyksiä ja kaksi seurakuntaa. Paikallinen erikoisuus on jutun mukaan "Auroran koulu Järvenperässä. Koulun Turvallinen iltapäivä -pilottihanke ulottuu ekaluokkalaisista kuudesluokkalaisiin. Harraste- ja iltapäivätoiminta on tarkoitettu koko koululle, mutta pääasiassa iltapäivätoimintaan osallistuvat eka–kolmasluokkalaiset.

Espoon opetuslautakunta päättää vuosittain pilottihankkeen jatkumisesta. Akselin ei usko, että toimintaa laajennettaisiin näillä näkymin muihin kouluihin. Viime kädessä päätös on lautakunnan.

–Hanke vaatii koululta todella paljon ja se sitoo koko henkilökuntaa."

SYKSY on tullut ilmoista päätellen. Pilvistä ja sadetta. Voi olla, että mielialatkin olivat koulussa tänään vähän apeita. Meillä on huolta monesta oppilaasta, eivätkä kaikki huolet ole ihan kevyitä. Lisäksi henkilökuntaa on aika lailla poissa. Ja ohjeita sijaisjärjestelyistä odotellaan yhä ja jo aika turhautuneina.

KANSLIASSA juoksi tänään koulunkäyntiavustajia täyttämässä perustietolomaketta. Saimme kaikki lähtemään- tänään oli deadline, muutoin uhkana oli, että elokuun palkka maksettaisiin vasta lokakuussa. Jotenkin tahmaista, eikö?

EI kaikki ihan synkkää ollut. Salainen radioteatteri valmistautui huomiseen kuunnelmaan JJ:n johdolla. Seuraavien viikkojen aikana keskusradiosta kuullaan kaksi kertaa viikossa Kolmen iloisen rosvon seikkailuita, ja näyttelijöinä ovat aina eri luokkien oppilaat. Huomisessa toisessa osassa minun tärkeä tehtäväni on saada leijona äänitehoste päälle oikeaan aikaan.

LUKKAREITA viimeistellään yhä. Saattaa olla, että lopulliset ratkaisut löytyvät vasta ensi viikolla. Myös meidän talosta riippumattomista syistä.

OLIPA jännä lukea tämän aamun Hesari ja Iltalehti. Kummatkin ovat innoissaan julkaisseet lukioiden paremmuuslistoja- ja tänään todetaan kummankin lehden pääkirjoitukissa, ettei listoihin voikaan luottaa. Huippulukiot eivät olekaan tehokkaimpia. Ne vain nappaavat parhaat oppilaat. Hienoa, että kauppakorkeakoulussa tehty väitöskirja saa lehdet uskomaan asian. Kouluväen ja kouluhallinnon suusta kuultuna totuus ei ole kiinnostanut. Iltalehti oikein ilkkuu, kun tamperelaisessa huippulukiossa ylioppilaskokelaista peräti puolet reputti.

HYVÄÄ huomenta, rakas blogi. Hyvää iltaa, rakas blogi (Suomeksi tässä päivän ohjelma päivitettynä)

HUH! Kuusi kiloa asioita. Asioita riitti, mutta edettiin. Vastuualueiden oikeudenmukainen jako puhututti. Aluejakoa suunnittelemaan asetettiin kahden miehen Ripan ja Martin komitea.

Kävimme läpi välttämättömiä hankintoja. Riina ja Merja kertoivat kuulumisia tehostetun tuen koulutustilaisuudesta.

2. Ensimmäinen osa "Kolme iloista rosvoa"-kuunnelma-sarjaa koulun keskusradiossa.

KUVA: Salaisen radioteatterin henkilökuntaa: Uma Jutila, Jaakko Lahti, Jukka Jokiranta, Ulla Hämäläinen, Juuso Hynninen.

ENSIMMÄINEN osa on nyt lähetetty eetteriin. Ripa oli virittänyt tekniikan hienoon kuntoon. Seuraava osa kuullaan perjantaina klo 10.10.

OLIPA opeteltavaa koulunkäyntiavustajien perustietolomakkeen täytössä. Sitä sai olla kuin oikea palkanlaskija. Ehdin lähettää viiden avustajan tiedot. Huomenna jatkutaan.

PARI tuntia vierähti tärkeiden asioiden parissa. Nyt pidetään peukkuja, että sovitut järjestelyt menevät läpi.

OPETUSLAUTAKUNTA käsittelee huomenna TIPin lisäksi koulusäästöjä. Virkamiehiä on pyydetty valmistelemaan myös oppilaitten viikkotuntimäärien palauttamista valtakunnallisiin minimeihin. Autoin tekemällä koelaskennan.

KUVA: Iloisia ja ikäviä uutisia Lippajärven K-kauppiaalta.

LIPPAJÄRVEN K-kauppias soitti tänään koululle ja lupasi antaa parikymmentä sählymailaa, jotka oli saanut. Kiitos. Vaihdoimme samalla kuulumisista, ja niihinmahtui ikäviäkin asioita. Kun koulu on käyty nyt viikko, jo kymmenkunta 2.-3.-luokkalaista poikaa on jäänyt koulupäivän jälkeen kiinni näpistyksistä. Kauppias kertoi, että on nyt pakotettu noudattaa poliisin ohjetta: Jokainen näpistys ilmoitetaan poliisille, ja poliisi ottaa sitten yhteyttä koteihin.

Tottakai tällainen harmittaa. Kauppias ehdotti, että jospa vanhemmat antaisivat lapsilleen vähäksi aikaa kehoituksen tulla suoraan koulusta kotiin poikkeamatta kaupan kautta.

KOULUSSA tartumme asiaan huomenna, Kolmen iloisen rosvon kuunnelmasarjan kasvatustehtävässä.

VANHAA koulua tuunataan edelleen. Tänään oli vuorossa kanslian ulko-oven vaihto. Oli mukavaa seurata ammattilaisten työtä. Uusi ovi oli omin käsin tehty.

MUUTOINKIN TIISTAI oli touhua täynnä. Aamulla oli syksyn ensimmäinen johtoryhmän kokous. Kello 12 uuden koulunkäyntiavustajan haastattelu ja palkkaus. Sitten paperisia asioita. Klo 13.30-15 syksyn ensimmäinen oppilashuoltoryhmän kokous. Ja iltapäivän pääteeksi taas paperisia asioita.

ILTAA on pakko käyttää huomisen YT-istunnon asioihin.

PS. Ja makein sokeri pohjalla. Auroran turvallisen iltapäivän hanke tuotti viime keväänä VOITTOA 25 000 €. NYt tuolla voitolla pystytään rahoittamaan syksyn toimintaa, ja jos kaikki menee hyvin, myös syksy tuottaa voittoa (joka tosin on käytettävä). Upeaa TIP!

Lähettänyt Martti Hellström klo 7:57 ip. 2 kommenttia:

AURORAN koululla toimii taas pitkästä aikaa koulun oma radio. Kouluradio Auroran ensimmäinen pitkä kuunnelmasarja tulee olemaan iki-ihana Thorbjorn Egnerin "Kolme iloista rosvoa". Romaanin esittää liveteatterina noin 20 osassa, suorissa lähetyksissä koulun keskusradion tekniikkaa hyödyntäen salaisesti koottu kouluradioteatterin henkilökunta.

Kuunelmasarjan ensimmäinen osa lähetetään keskiviikkona 26.8.09 klo 10.10. Yksi osa kestää 10 minuuttia. Kuhunkin osaan liittyy kasvattavainen kuuntelutehtävä, ja näin se korvaa kuunnelman kuuntelevassa luokassa päivänavauksen.

HUOMENTA. Flunssa näyttää kaatavan jo toisen kouluviikon alussa henkilökuntaa. Rehtori on tänään toipilaana, kaksi luokanopettajaa on juuri sairastunut, ja kaksi koulunkäyntiavustajaa samoin. Oppilaiden poissaolomääriä en näin kotoa käsin osaa kertoa.

Monet huoltajat toivoisivat saavansa aina tiedon, kun opettaja on kipeä, mutta sellaiseen palveluun voimavaramme eivät oikein riitä. Huoltajien on kuitenkin hyvä tietää, kuinka koulussa tällöin toimitaan.

Kuten lehdistä on voinut lukea, espoolaiskouluissa ei saada palkata sijaisia opettajille lyhyissä virkavapauksissa kahdeksi ensimmäiseksi päiväksi. Opetustoimenjohtaja on siirtänyt harkintavaltaa rehtoreille eräissä tapauksissa.

(1) oppilaat opiskelevat opetussuunnitelman mukaisia asioita, vaikka opettaja on pois. Oma opettaja tai rinnakkaisluokan opettaja antaa tehtävät.

(2) oppilaita ohjaa sijaisopettaja, jos kyseessä on alkuopetus- tai sopeluokka. Sijaisopettajana voi olla myös koulunkäyntiavustaja.

(3) jollei sijaista saada (aina sellaisia ei löydy), luokkaa voi opettaa vapaana oleva opettaja, oppilaat voidaan hajauttaa ns. sijoitusluokkiin, luokkia voidaan yhdistää samaan luokkahuoneeseen tai mikäli muuta ei pystytä tekemään, joku naapuriluokkien opettajista opettaa vuorotellen kahta luokkaa.

Opettajatiimeila on parhaillaan tehtävänä pohtia, kuinka opetus on viisainta järjestää, jos ja kun opettajia alkaa olla yhä useampia pois. Vaihtoehtoja on useita. Kaikki ne edellyttävät oppilaita kasvavaa vastuunottoa omasta opiskelusta.

Monet oppilaat tarvitsevat avustuspalveluita.Valitettavasti avustajille ei ole (toistaiseksi?) saa ottaa sijaisia, Avustus pyritään järjestämään sisäisin järjestelyin. Odotamme kovasti, että saamme luvan. Luokissa, joissa on väkivallan uhka, avustajalle otetaan sijainen rehtorin päätöksellä.

KORJAUS klo 17: Sain juuri tietää, että opetustoimenjohtaja on antanut eteenpäin ohjeet avustajien sijaisten ottamisesta. Mm. Sope-luokille saa nyt ottaa sijaisen. Tanks

Aivan keskeinen oppimisen ehto on, että oppilas tekee hänelle annetut oppimistehtävät - silloinkin kun luokassa ei ole koko ajan tekemiseen hoputtavaa opettajaa. Tässä tilanteessa lasten oppimiselle olisi iso tuki, jos vanhemmat puhuisivat lapsille siitä, kuinka tärkeää on käyttää jokainen koulupäivä opiskeluun. "MInkä taakseen jättää, sen edestään löytää".

KUVA: Aurorassa on panostettu mm. kerhotoimintaan. Kokonaisbudjettiin siirryttäessä rehtoreille siirtyy yhä enemmän valtaa siitä, millaiseen toimintaan koulun (vähentyvät) rahat suunnataan.

Päivitetty saatujen kommenttien pohjalta klo 13.15 ja 25.8. klo 16.

SUNNUNTAIN Länsiväylästä saa lukea, että osana Espoon selvitysmisstrategiaa koulut siirtyvät ensi vuonna kokonaisbudjettiin. Sivistoimenjohtajan mukaan näin voidaan laskea Espoon muita pääkaupunkiseudun kuntia korkeampia oppilaskohtaisia menoja. Perusopetuksen osalta ero on satoja euroja per oppilas. Osa eroista johtuu Espoon kalliista vuokrakuluista ja ruokamenoista, mutta pääosa satsauksesta itse opetuksen laatuun.

KOKONAISBUDJETTI tarkoittaa sitä, että rehtorista tulee oman koulunsa talousjohtaja. Hänelle annetaan tietty määrä euroja, ja mallista riippuen sillä on katettava perinteisten oppikirja- ja tarvikemenojen lisäksi opettajien palkat, sijaiskulut (ehkä koulunkäyntiavustajienkin palkkakulut). Laajimmillaan kokonaisbudjettiin voisi kuulua myös kiinteistön vuokramenot ja kuljetuskulut.

VIELÄ NYT kaikille espoolaiskouluille taataan tietty määrä opetustunteja viikossa (ns. tuntikehys). Jos opettaja on sairas, hänelle otetaan sijainen (tai on ainakin ennen otettu) ns. keskitetyistä rahoista. Oppilaat saavat eri kouluissa saman määrän opetusta viikossa riippumatta siitä, ovatko heidän opettajansa "kalliita" tai "halpoja".

Kokonaisbudjetissa koululla, jolla on pitkälle koulutetut ja kokeneet opettajat, on varaa vähempiin tunteihin kuin koululla, jossa käytetään nuoria, kokemattomia ja ehkä kouluttamattomia opettajia. Toisin kuin oikeissa yrityksissa, rehtori ei voi vaikuttaa opettajiensa palkkaperusteisiin muulla tavalla kuin säätelemällä erihintaisille opettajille annettavien tuntien määrää. Sivistystoimenjohtaja on luvannut, että tämä koulujen erot tässä suhteessa otetaan huomioon. Talon sisällä, yksilötasolla opettajan "kalleus" kuitenkin vaikuttaa.

KOKONAISBUDJETTI lisänne rehtorin valtaa- mutta myös työmäärää. Siksi uusi järjestelmä edellyttäisi sihteeripalveluiden vahvistamista nykyisestä ja takuvarmasti toimivia menoja seuraavia tietokoneohjelmia. Toivotaan, että meillä nuo asiat järjestyvät. Mm. Vantaalla, jossa kokonaisbudjetti jo on kouluissa, sihteeripalveluita on jouduttu viime aikoina päinvastoin vähentämään. Näiden varmistamiseksi Kaupunginhallitus on vaatinut, että kokonaisbudjettia pitää ensin pilotoida siis kokeilla tietyssä joukossa kouluja.

KOKONAISBUDJETTIIN siirtyminen perustellaan tulevilla leikkauksilla. Se ei ole kovin kohottava motiivi.

Toinen seikka, jolla ideaa myydään, on mahdollisuus siirrellä rahoja momentilta toiselle. Jos siis palkkamenoja uhkaisi jäädä yli, rehtori voisi ostaa koululle lisää tarvikkeita tai päinvastoin. Luvattu on myös, että sen jälkeen ei tulisi ylhäältä esim sijaisten oton kieltämisen kaltaisia määräyksiä. Hmmm. Näinköhän ne loppuisivat? Luulen, että vaikka koulut olisivat kokonaisbudjetissa, meillä olisi edelleen päällä mm. hankinta- ja täyttökielto, eikö niin.

Vantaan rehtoreilla on pitkä kokemus kokonaisbudjetista. Kun olen kysynyt heidän kokemuksiaan, he pitävät sitä hyvänä, jos taloustilanne on hyvä. Vantaalla ei sellaista ole ollut pitkään aikaan. Eikä kai ole seuraavaan viiteen vuoteen tulossakaan, sain asiantuntevalta taholta kuulla.

Päättäjille kokonaisbudjetti on helppo tapa ohjata taloutta, erityisen kätevä työkalu se on, kun joudutaan leikkauksiin. Päättäjät päättävät toiminnan puitteista: euroista ja prosenteista,. rehtorin tehtäväksi jää toiminnan sopeuttaminen reunaehtoihin. Monin pelkää, että kokonaisbudjettijärjestelmässä rehtorista tulee konna, syyllinen puuttuviin resursseihin- vaikkei hän voi vaikuttaa resurssien määrään- ainoastaan sen jakamiseen talon sisällä. Tämä voi johtaa talojen sisällä jännitteisiin, joihin ei olisi tarvetta. Kaikki voimavarat tarvittaisiin yhä haasteellisempaan opetukseen.

Suuri osa rehtoreista haluaisi olla koulujensa pedagogisia johtajia, ja he (me) pelkäävät, että uusi tehtävä jättää yhä vähemmän aikaa pedagogiikalle.

Näiden uhkakuvien rinnalla haluan kuitenkin korostaa, että Espoossa on myös rehtoreita, jotka suhtautuvat ideaan ennakkoluulottomammin ja näkevät siinä paljon mahdollisuuksia. Hyvä niin.

Mitä kokonaisbudjetti merkitsee henkilökunnan ja vanhempien näkökulmasta?

KOKONAISBUDJETTIIN siirtyminen perustellaan julkisuudessa säästötarpeilla. Siksi odotettavissa lienee heikennyksiä opetuspalveluihin. Näin muutos saa automaattisesti ikävän sävyn. Leikkaustarpeen suuruutta ei ole määritelty, mutta esiin on heitetty jopa luku 10 %, jos leikkaukset voidaan aloittaa vasta syksyllä 2010. Tuo luku tarkoittaisi Aurorassa 60 oppitunnin vähenemistä viikossa, siis karkeasti jokaiselta luokalta pois 3-4 tuntia. Kerralla toteutettuna se johtaisi varsin rajuihin muutoksiin. Opettajien osalta se ilmeisesti tarkoittaisi kahden opettajan tehtävän katoamista- suomeksi siis työttömyyttä.

Toimintakulttuuriltaan joustavarakenteisissa kouluissa innovoidaan varmasti uuteen tilanteeseen sopivia ratkaisumalleja. Toisissa kouluissa vanhemmat tullevat apuun vaikka tekemään vapaaehtoisina töitä. Kaikissa kouluissa ei ehkä löydy luovia ja kestäviä ratkaisuja. Koulut erilaistuvat.

Tietenkään siitä ei voi lähteä, että mihinkään koulussa ei saisi koskea. Espoo on satsannut kouluihinsa, ja nyt joudutaan tulemaan korkealta alas. Varmaankin leikkauskohteista on sitten tärkeää käydä arvokeskustelua.

REHTORIN rooli muuttuu. Rehtorille tulee (niin minulle on kerrottu) valtaa päättää, onko koulussa kerhotunteja vai tukitunteja. Rehtori ratkaisee, missä aineissa on pienet ryhmät. Rehtori ratkaisee, milloin opettajille palkataan sijaiset. Rehtori päättää, kuka opettajista lähtee täydennyskoulutukseen. Rehtori voi ehkä päättää jopa viikkotuntien määrästä? Rehtorista tulee yhä enemmän työnantajan edustaja. Ja samalla ehkä yhä yksinäisempi yksikössään. Erilainen "nuori".

KUVA: Monessa koulussa ajaudutaan hankaluuksiin, kun sijaisille varatut rahat loppuvat.

KOULUSSA, jossa toimintakulttuuri on avoin, henkilökunta ja vanhemmat voivat päästä osallistumaan keskusteluun oman koulun linjauksista. Kaikissa kouluissa näin ei ehkä käy. Henkilökunta, vanhemmat ja rehtori voivat ajautua keskinäiseen luottamuspulaan. "Verinen" resurssitaistelu lokalisoituu koulujen tasolle. Tilanne, jossa "vihollinen" on koulun yläpuolella, olisi tietysti rehtoreille mukavampi ja koululle kasvatusyhteisönä helpompi.

Alunperin on ajateltu, että vanhemmille syntyisi samalla aito mahdollisuus valikoida lapselleen istuva koulu. Käytännössä tähän ei Espoossa varmaankaan voida mennä. Ensinnäkin jo siksi, että vain harvassa koulussa on tilaa. Toiseksi siksi, että kouluverkosta on korkeiden kiinteistövuokrien vuoksi pakko poistaa kouluja, joissa tilaa on :-)

KUVA: Niilo Tarvajärven kuuluisa laatikkoleikki 1960-luvulla. Kuva Ylen nettisivuilta.

HUOMENTA. Kello on 22, ja nousin oikeastaan vasta hetki sitten. Räkätauti on päällä ja kunnolla. Ihan possuflunssaksi tästä ei taida olla. Vaikka kurkku on ollut kipeä, korkeaa kuumetta ei ole noussut, eikä erityistä heikkouttakaan. Niin tai näin. Jos huomenna on oireita, en tietenkään voi lähteä maanantaina kouluun tartuttamaan muita. Työasiat täytyy sitten hoitaa puhemille jne.

PERUSTERVEELTÄ menee aikaa, ennenkuin tottuu kipeilyyn. Eihän tämä kivaa ole. Toisaalta tässä tilassa saa kai anteeksi, kun kirjoittaa pää räkää täynnä , ettei kerta kaikkiaan voi ymmärtää, että sivistystoimen energia käytetään erilaisisiin organisaation uudistamisen laatikkoleikkeihin. Hintana on se, että koulut eivät saa pyytämiään ohjeita esim. koulunkäyntiavustajien sijaisten palkkaamisesta. Vastuu lapsista painaa!

EHKÄ kiukkua hieman keventää, kun muistelee, miten tavattoman joustavasti Auroran väki on syksyä aloittanut. Tärkeissä koulunpidon reunaehdoissa kuten lukkareissa ja avustajien työajoissa osataan toimia itseohjautuvasti ja tiimit pohtivat avoimia kysymyksiä rakentavasti. Kirjastosta vastavaat Kaija ja Anna-Liisa ovat todella ahkeroineet, ja pian siirrymme digiaikaan. Iloa ehti tuottaa mm. tehostetun tuen kuvaesityksen tuottaminen, psykologin ja kuraattorin jatkaminen meillä ja possunuhaboogie.

- Auroran koulun syksyn toisen viikkokirjeen ensimmäinen painos-

TÄSSÄ toisen kouluviikon ohjelmaa. Vielä tämän viikon luokanopettajat vastaavat omien luokkiensa opetuksesta. Aineopetus (mm. vaihtotunnit) alkaa asteittain. Taksikyytijärjestelyjen vuoksi kahdella ensimmäisellä viikolla noudatetaan lukujärjestystä, joka vaihtuu vasta kolmanneksi kouluviikoksi.

TOISEN kouluviikon avaintehtäviä on ryhtyä tosi toimiin oppilaiden ja kotien perehdyttäminen ohjeisiin, joiden mukaan toimitaan H1N1-influenssan suhteen. Tauti on väistämättä leviämässä kouluihin. Blogin oikeassa reunassa on koottuna tärkeitä linkkisivuja. Kaikkein tärkein sääntö on Lasta ei lähetetä kouluun, jos hänellä on aamulla flunssaoireita. Toiseksi tärkein ohje on: Jos koulusta soitetaan, että lapsi on sairastunut, hänet tullaan heti hakemaan kotiin. Tämä vaatii valitettavasti vanhemmilta etukäteisvalmisteluja.

Rehtori todennäköisesti Opinmäen suunnittelukokouksessa klo 13- 16

Lukuvuoden ensimmäinen oppilashuoltoryhmän kokous klo 13.30-15

Henkilökunnalla syksyn ensimmäinen YT-istunto klo 8-9.

Uusien opettajien perehdytys klo 14-17 Lagstadissa.

Espoon rehtoreilla ns. aluerehtorikokous klo 13.30-

Avustajien perustietolomakkeet oltava palkanmaksussa.

KUVA: Kouluvuosi on alkanut tosi mukavasti. Ammattikuvaajan työnäyte.

KOULUN alku saa aina pöpöt liikkeelle. Kaksi työntekijää on joutunut jäämään kotiin, ja toki muutama oppilaskin. Mutta muuten kaikki hyvällä mielellä. Hieno uutinen oli, että tutut psykologimme ja kuraattorimme saavat jatkaa meillä, vaikka Espoossa jouduttiin jakamaan kouluja uudelleen oppilashuollon takaamiseksi kaikille oppilaille.

6a-luokka teki ensimmäisenä luokkana tänä syksynä pyöräretken!

Esittelin opettajille lukkarien ensimmäiset versiot, ja palauteen deadline on tänään. Niinikään ideoimme siestan infolla TIP-kerhoja. Monelle luokalle saatetaan perustaa luokan oma kerho. Sehän olisi hienoa. Kerho voisi olla vaikka läksykerho, koska saamamme säästöohjeet hankaloittavat kovasti tukiopetuksen järjestämistä tässä kehystilanteessa.

OIKEASTI koulurauhan julistaminen on Mannerheimin Lastensuojeluliiton idea . Tänä lukuvuonna tuo "virallinen" koulurauha julistettiin keskiviikkona 19.8.2009 Kuopiosta- nyt jo 19. kerran. Koulurauhan julistuksen idea on lähtöisin joulurauhasta. Koulurauhan julistuksella halutaan muistuttaa siitä, että kaikilla koulumme jäsenillä on oikeus turvalliseen oppimisympäristöön ja erityisesti siihen, että ketään ei kiusata, ketään ei syrjitä, ketään ei jätetä yksin vaan kaikista pidetään huolta ja kaikille annetaan mahdollisuus tulla kouluun aamulla ilman pelkoa siitä, mitä päivän aikana tapahtuu. Kaikilla, oppilaille ja opettajille annetaan siis työrauha .

AURORASSA koulurauha julistetaan tänään perjantaina salissa klo 10.10. Julistuksen lukevat 6a-luokan oppilaat. Sen jälkeen asiaa käsitellän kaikissa luokissa, ja koulurauhaan sitoutuvat oppilaat allekirjoittavat luokan rauhansopimuksen. Tämä tapa meillä on ollut ainakin vuodesta 2003 saakka.

KOULUNKÄYNTIAVUSTAJIEN töiden järjestely siirtyi perjantaille. Onneksi on sähköpostit, joilla voi "hätätilassa" ilmoittaa muutoksista. Koulut odottavat "kuumeisesti" ohjeita siitä, keille avustajista saa ottaa sairaustapauksissa ottaa sijaiset.

KUVA: Elokuva Maija Poppasesta (engl. Mary Poppins) on vuodelta 1964. Disneyn elokuva pohjautuu P. L. Traversin Maija Poppanen -kirjasarjaan. Elokuvan pääosissa ovat Julie Andrews ja Dick Van Dyke, ohjaus on Robert Stevensonin. Julie Andrews oli ehdokkaana Maija Poppasen roolistaan Oscar-palkkinnon voittajaksi vuonna 1964.

KLO 12.45 on sitten vuorossa ensimmäinen Kino Auroran elokuva. Ne 3.-6.-luokat, joiden ohjelmaan leffa sopii, kokoontuvat saliin katsomaan iki-ihanan Maija Poppanen-elokuvan. Koulu on hankkinut yhteistyössä Koti & Koulu ry:n kanssa elokuvalisenssin, joka mahdollistaa maailman parhaitten lasten elokuvien sarjan jatkumisen.

KESKIVIIKKONA Vespalla töihin. Heti aamusta oppilaspalaveriin, jossa oli paikalla koulu, vanhemmat ja hoito. Tämäntyyppisille palavereille on yhä useammin tarvetta. Kunpa pian astuisivat voimaan uudet säännökset, joissa koulun tiedonsaantioikeus vahvistuisi.

KOULUKONE alkoi käydä tasaisen varmasti. Opettajapöytiä vietiin luokkiin, joista sellainen puuttuu. Henkilökunnan postikaapisto on koottu, ja kaapit jaettu. Maksullinen kahviautomaatti on saatu toimimaan. DreamMixille näytettiin heistä otettuja diakuvia.

Pääosin ihmiset olivat edelleen iloisella mielellä. Ekana koulupäivänä silmät kastellut eppukin kertoi viihtyvänsä hyvin. Avustustuntimäärän leikkaaminen tosin tuntuu heti, kertoivat opettajat.

KOULURUOKAILUKIN sujuu. Keskiviikkona oli hyvää kalakeittoa. Pahaa mieltä ihan meissä kaikissa tuottaa päätös, että osa koulunkäyntiavustajista ei enää saa syödä koululounasta esimerkkiruokailijoina.

TYÖPÄIVÄ venyi about 11-tuntiseksi. Englanninopettajan avulla rakensimme mallia, joilla kielten opetusryhmät muodostetaan taloudellisesti järkevästi. Klo 19 mennessä sain lukkarit siihen kuntoon, että ne voi esitellä opettajille.

TIIMIT ovat nyt päättäneet ensi viikon työajat. Ne ovat:

Erityisopetuksen vastuualuepäällikkö Minna Saulio poikkesi Aurorassa. Kaupungin läppäreihin ei saa asentaa MPEG4-ohjelmaa, joten sovimme, että ajan tänään aamulla Martinkallion koululle näyttämään "Tehostetun tuen" kuvakavalkadia Macilla.

Klo 12.15 esittelen opettajille lukkarit. Opettajat tsekkaavat sitten, että kaikki on ok, ja esittävät muutostoiveita. Ensimmäistä kertaa pitkään aikaan tunnit ovat tiukoilla. Meiltä niistettiin aikaisemmin saamastamme lisäkehyksestä 12 viikkotuntia, ja se vastaa 2 %:n tuntikehysleikkausta. Todella isoja ongelmia tuottaa säästömääräys, ettei tukiopetusta saa merkitä opettajien opetusvelvollisuteen.

Lukkarit astuvat voimaan kolmannella kouluviikolla, joten aikataulu on ihan ok. Tällaisessa tilanteessa on pakko odottaa viraston tarkistamaa, alustavaa tuntikehyslaskelmaa.

Torstaityöpäivän avaintehtävä on avustajien työtuntien järjestely ensi viikkoa varten. Se pitäisi saada valmiiksi perjantaiksi.

Tunnisteet: Avustajapalvelut, Erityisopetus, leikkaukset

KUVA: Meiltähän tämä käy. DreamMixin poikia ammattikuvaajan tallentamana. Meillä lupa kuvan käyttöön.

MUKAVA ensimmäinen koulupäivä. Vain yhdellä ekaluokkalaisella oli silmä kostea aamun jonossa, ja iltapäivällä kaikki oli jo hyvin. Kolmen epun kuulumiset ehdin kysyä päivän päätteeksi. Aikovat tulla kouluun tänäänkin. Hyvä. Kolme oppilasta oli sairaana ja yksi lomalla. Yhteensä oppilaita oli 324.

SADETTA uhmaten lukuvuosi siis aloitettiin pihalla perinteiseen tapaan rokahtavilla lauluilla. Encorena oli tällä kertaa uunituore "Possunuha Boogie", johon vielä palataan lasten kanssa.

KOKO henkilökunta oli töissä- kuraattoria lukuunottamatta. Tesktiiliopettajamme Niinakin kävi pikaisesti moikkaamassa. Vaikka koulunkäyntiavustustuntien määrää on meillä jouduttu leikkaamaan, koko miehitys on pari ensimmäistä koulupäivää oppilaitten tukena. Jatkossa osa avustajista on koululla vain tiettyinä aamupäivinä viikossa.

TIP löysi mukaavasti rutiininsa. ja kaikki näytti sujuvan. Tällä hetkellä TIPissä taitaa olla jo 105 lasta. Se on huima määrä. Henkilökuntaa on koordinaattori ja 11-12 ohjaajaa/avustajaa. Ilmoittautumiset opettajien vetämiin TIP-kerhot alkavat ensi viikolla. Tällä viikolla ideoimme kerhotarjontaa.

OPETTAJAT kokoontuivat vielä koulupäivän päätyttyä käymään läpi kokemuksia. Eput olivat taas ihania. Joitain tavarahankintoja on tarpeen tehdä. Kertasimme yhteisiä pelisääntöjä.

LUOKKIEN lukujärjestyksiä joudutaan vielä hiukan niukentuneen tuntikehystilanteemme vuoksi hautomaan, mutta nehän astuvat voimaan vasta kolmannella kouluviikolla. Ensi viikko on meillä vielä luokanopetusviikko, ja sen aikataulut ilmoitetaan seuraavassa viikkotiedotteessa (ja oppilaitten reissuvihkoissa).

KUVA: Kesän aikana on ladattu energiaa. Nyt tartutaan koulutöihin tosissaan, eikö! Meillä on lupa tämän ammattikuvaajan ottaman kuvan käyttöön.

• Koulu alkaa kaikilla tänään klo 9 ja päättyy klo 12.45.

• Koulupäivä aloitetaan tutulla syyslaululla koulun pihalla - jollei rankkasade kasta laitteita.

• Sisään mennen avauslaulun jälkeen luokittain jonoissa. Koulun ovissa on laput, joista näkee, mistä ovesta kukin luokka menee sisään.

• Ensimmäisen koulupäivän uusi "oppiaine" on sattuneesta syystä sikainfluenssalta suojatuminen.

• Ekaluokkalaisille lainataan kuukauden ajaksi koululta turvaliivit, joita pidetään sekä koulumatkalla että koulussa välitunnin ja siestan aikana.

• Turvallinen iltapäivä alkaa heti tänään. TIP-ohjaajat noutavat pikkulapset luokista klo 12.45. Tipissä on välipala (3.-6.-luokkalaiset tarvitsevat maksullisen välipalakortin).

Vanhempien toivotaan erityisesti ohjaavan lapsia kulkemaan koulumatkansa turvallisesti, seuraamaan lapsen reissuvihkoa ja omalta osaltaan valvomaan, että lapsella on mukana koulutarvikkeet ja että läksyt on tehty. Välttäkää lapsen tuomista autolla kouluun, koska vilkkaasta autoliikenteestä koulun portilla aiheutuu vaaratilanteita muille lapsille.

Jokaiseen kotiin lähetetään tänään ohjekirje sikainfluenssan varalta. Lapun lopussa oleva lipuke palautetaan koululle. Aivan pähkinänkuoressa ohjeet ovat:

(1) Harjoitelkaa kotonakin annettuja ohjeita mm. niistämisestä ja käsien pesusta,.

(2) Antakaa lapsen mukaan kouluun paperinenäliinoja.

(3) Oireilevaa lasta ei saa lähettää kouluun. Ilmoittakaa sairastumisesta koululle opettajalle (sähköpostilla), koulusihteerille 09-816 40485 tai kouluterveydenhoitajalle 09-81632393.

(5) Jos lapsi sairastuu koulussa, vanhempiin otetaan heti yhteys, ja lapsi tulee noutaa kotiin. Asiasta on hyvä puhua etukäteen omalla työpaikalla.

(6) Sikainfluesssapotilaan hoidosta ja kodin puhtaudesta huolehtimisesta on omat ohjeet, joihin on syytä tarkoin perehtyä.

(7) Pohtikaa etukäteen, miten peheessänne toimitaan, jos aikuiset sairastuvat.

(8 Jos sairastunut lapsi kuuluu riskiryhmään tai oireet kehittyvät vakaviksi, hakeutukaa lääkärin hoitoon.

(9) Kouluun saa tulla vasta yhden täysin oireettoman ja kuumeettoman päivän jälkeen.

Espoolaisvanhemmille tarkoitetut ohjeet löytyvät myös tästä linkistä

KUVA: Ammattikuvaajan täysosumakuva keväältä 2009. Meillä on oikeudet kuvaa.

LUKUVUODEN suunnittelupäivä 17.8.2009 on yksi alkavan toimintakauden tärkeimmistä päivistä. Se on ainoa kokonainen työpäivä, joka on varattu työn yhteiseen suunnitteluun. Siksi siihen liittyy myös rehtorilla paineita. Jos oikein huonosti sattuu, sen aikana pystyy pilaamaan monen kymmenen ihmisen työvireen. Toivotaan, ettei niin nyt käy.

Auroran opettajat, koulunkäyntiavustajat ja koulun muu henkilökunta on kutsuttu tilaisuuteen, ja toivottavasti ihan kaikki joutavat ainakin 53. "tuotantokauden" aloituskaffeille kouluravintolaan.

10.00 Suunnittelupäivän avaus rehtori Martti: Kohti Tuotantokautta nro 53 (!)

• Lukuvuoden erityishaasteet/Terveisiä rehtoriseminaarista.

• Työhuoneiden kuulumisia ja odotuksia (kanslia, kiinteistönhuolto, keittio, oppilashuolto)

• Varautuminen H1N1-pandemiaan ( kouluterveydenhoitaja ja Martti)

• Voimassa olevat muut ohjeet (mm. lukuvuoden työajat, kahden ensimmäisen viikon työajat)

10.45 - 13 Lukuvuoden suunnittelutyön käynnistäminen.

• Oppimiskeskus 2009-2010 (Martti), tarjolla oleva koulutus

• ensimmäisen viikon siesta- ja ruokavuorot (Ulla)

• tiimeille annettavat tehtävät (ensimmäinen koulupäivä, ensimmäinen kouluviikko)

14.30- 16 Konkreettia henkilökohtaista ja tiimikohtaista valmistautumista ensimmäisen koulupäivään.

• kertaa mielessäsi edellisen lukuvuoden energiaa tuoneita asioita (jotta emme hukkaa niitä)

• pohdi huolenaiheita, joita alkava lukuvuosi näissä olosuhteissa sinussa herättää

• mieti, mitä erityistä toivot alkavalta lukuvuodelta

• ota mukaan päiväkirjasi (jos olet sellaisen jo ottanut)

KUVA: Opiskelun intoa viime keväänä DreamMix-luokassa. Ammattikuvaajan ottama kuva. Käyttöoikeus meillä.

PIAN se alkaa taas. Koulu. Ilmoistahan sen huomaa, eikö?

PERJANTAI oli yhtä juoksua. Ehdin vain aloittaa TIP-seminaarin, kun oli jo painuttava virastoon Tapio Erman kammariin. Työnantajana Espoo halusi laatia vastineen Uudenmaan työsuojelupiirin Aurorassa tekemään työtapaturman tutkimusraporttiin. Raporttiin oli jäänyt väärintulkintoja, jotka halutaan oikaista. Raportista on tulossa valtakunnan normi järjestelyille, jotka vaaditaan, kun oppilailla on väkivaltaisia taipumuksia, ja on tärkää, että päätöksessä on otettu huomioon kaikki faktat.

KOKOUKSEN jälkeen sain pikakutsun Minna Saulion työhuoneeseen. Ideoimme pian alkavat tehostetun tuen ajattelumaailmaan johdattavat kolme koulutustilaisuutta. Lupasin myös työstää Minnan saamista upeista kuvista (yksi niistä tämän laskun kuvana) kuvakavalkadin hänelle jo ensi torstaiksi.

TIP-seminaari oli sujunut oikein hyvin, ja rakenteita fiilattiin. Tarkoitus on, että lapset valitsevat nyt aina torstaisin seuraavan viikon pajat; toinen on kaksi päivää, toinen kolme. Perjantaisin klo 12.45-13.30 TIP-avustajat pyritään vapauttamaan luokista osallistumaan yhteiseen seuraavan viikon suunnitteluun.

KUVA: Eilen lauantaina oli tärkeä sukujuhla. Veljenpoikani Nikke Hellström pääsi ripille Käpylän kirkossa. Rippijuhlia vietettiin sitten broidin kotona.

TÄMÄN PÄIVÄN ohjelmassa on ollut monta mukavaa tuntia kasvatuksen käsitemaailmassa. Pienen shoppailuretken jälkeen on sitten viimeisteltävä huomisen suunnittelupäivän ohjelma ja materiaalit. Lukkareita opettajat odottavat jo kuumasti, mutta talousuutiset (joita voi lukea mm. tämän päivän Länsiväylästä) on otettava vakavasti, ja ennen viimeisten tuntien käyttöä on uskallettava puhua avoimesti riskistä, joka sisältyy siihen, että lyömme koko tuntiresurssin kiinteästi eri opettajille.

Lähettänyt Martti Hellström klo 11:52 ap. Ei kommentteja:

KUULUN kasvatus-lehden aktiivilukijoihin. Itse asiassa olen kerännyt itselleni melkein kaikki vuodesta 1970 alkaen ilmestyneet lehdet. Lehdellä on myös nettisivut, joista tuoreimmat numerot löytyvät pdf-versioina, ja vähän vanhemmista numeroista juttujen tiivistelmät.

PARHAILLAAN hobbynani on taas kerran silmäillä koko lehtinippu läpi, tällä kertaa vahvistaakseni osaamistani kasvatuksen käsitemaailmasta. Ja on pakko kirjoittaa näin lauantai-aamun kunniaksi tuoreesta oivalluksesta, jonka sain uudelleen lukiessani kolmea artikkelia. Kyse on ideasta kasvatuksen vallitsevista ajattelutavoista ja niistä muodostuvista kasvatuksen kausista.

Kasvatusta voidaan ymmärtää kovin monin tavoin. Eri aikoina on puhuttu erilaista kasvatuskieltä ja annettu erilaisia kasvatusohjeita. Kasvatusajattelu ja -puhe ovat perustuneet vaihtuneeseen tausta-ajatteluun. Tutkimuksen keinoin on ollut mahdollista jäsentää tätä muutosta erilaisiin kasvatteluajattelun kausiin. Kullakin kaudella on ollut jokin vallitseva ajattelutapa, ja sen lisäksi muita. J.Tähtisen mukaan kausia on viisi, joista kaksi on ollut siirtymäkausia. Yksinkertaistan kausien kuvasta seuraavasti

1. Uskonnollisen kasvatusajattelun valtakausi (1600- 1890)

Uskonnolliset käsitykset ovat määrittäneet kasvatusta ainakin 1600-luvulta alkaen. Lasta tuli kasvattaa ensisijaisesti iankaikkisuutta, ei maallista elämää varten. Kasvatuksella pyrittiin tuhaduttamaan lapsen synnynnäinen synnillisyys ja istuttamaan tilalle hyvät tavat ja tottumukset. Niihin kuuluivat kuuliaisuus, tottelevaisuus, ahkeruus ja toimelaisuus. Laiskuus ja joutilaisuus olivat vakavia syntejä. Luonteen siveellista lujuutta haluttiin kehittää vastustamaan maallisia viettelyksiä.

Vanhemmilta edellytettiin kasvatatjina omaa aitoa uskoa, rakkautta lapsiin ja esimerkillistä elämää.Kasvatusvastuu oli suuri, sillä kasvattaja joutuisi aikanaan vastaamaan kasvatuksesta Jumalalle.

2. Lääketieteellisen kasvatusajattelun valtakausi (1920-1934)

Uskonnollinen kasvatusajattelu sai rinnalleen asteittain 1890-luvulta alkaen lääketieteellisen kasvatusajattelun. Se nousi valta-asemaan 1920-luvulla. Tuona ajanjaksoan kasvatuskirjallisuutta hallitsivat lääkärien kirjoittamat teokset ja artikkelit. Huomio kasvatuksessa siirtyy lapsen sielusta hänen fyysisen kehonsa hoitoon. Lapsen perushoito: lapsen oikea ravitseminen (rintamaito), ulkoiluttaminen, lapsen, vanhempien ja kodin hygieniasta huolehtiminen jne nousevat tärkeäksi osaksi lapsen kasvatusta ja hoitoa.

Tavoitteena on terveys ja hengissä pysyminen. Lääkärit suosittelivat kasvatuskeinina tarkoin määriteltyä päiväjärjestystä ja asiantuntijaohjeita, joita vanhempien tuli noudattaa tarkasti, jotta lapsi pysyisi hengissä.

Lääketieteellistä kasvatusajattelua on kutsuttu myös kasvatuksen medikalisaatioksi. Huomio on normaalissa ja normaalista poikkeaminen on kasvun häiriö,

3. Psykologisen kasvatusajattelun valtakausi (1955-)

Elämme yhä psykologisen kasvatusajattelun valtakautta. Tämän ajattelutavan juuret ovat jo antiikissa ja uudelleen 1900-luvun alussa. Psykologian piiriin kuuluu useita erilaisia traditioita, jotka ovat kukin tuoneet kasvatusajatteluun omia erikoispiirteitään.

• Psykoanalyyttinen psykologia (mm. Freud) paljasti lapsen seksuaalisuuden, ja väljensi mm. siisteyskasvatusta.

• Behavioristinen psykologia (mm. Pavlov, J.B. Watson, Skinner, Bandura) korosti kasvattajan tärkeää roolia ja nosti esiin vahvistamisen idean. Lapsi nähtiin ympäriston tuotteena.

• Ns. normatiivis-maturatiivinen psykologia nosti esiin lapsen luonnollisen kasvun ja syntymähyvyyden, suuntasi kasvatusta perushoitoon, turvallisuuden talaamiseen ja toimintamahdollisuuksien luomiseen. Se vapautti kasvattajia freudilaisuuden luomasta syyllisyydestä ja lääketieteellisen kasvatuksen tiukoista normaaliaikatauluista. Se uskoi terveeseen maalaisjärkeen ja kasvatamisen iloon.

• Humanistinen psykologia (mm. Maslow, Rogers) korosti lapsen luonnollista kasvua ja yksilöllisyyttä, lapsuuden ikäkauden itseisarvoisuutta, intentionaalisuutta, kykyä tietoisiin päätöksiin ja lapsen tasa-arvoa aikuisiin nähden. Lasta tuli kunnioittaa. Kasvaminen on oman minän rakentamista. Lapsella on huomion tarve. Myöneistä minäkuvaa ja Itsetuntoa tuli tukea. Kasvatuksessa tuli olla tilaa luovuudelle ja leikille.

• Kognitiivinen psykologia (J. Piaget, U. Neisser) kiinnitti huomiota tietämiseen ja ymmärtämiseen, lapsen kielelliseen ja kognitiiviseen kehitykseen, herkkyyskausiin ja opasti vanhempia tukemaan lapsen kehitystä näillä osa-alueilla mm. leikkituokioissa. Kognitiivisesta psykologiasta virta on vienyt ns. konstruktivistiseen psykologiaan, joissa tiedon synty ja prosessointi nähdään aikaisempaa mutkikkaampana.

Yhteistä psykologiselle kasvatusajattelulle on lapsen kehityksen näkeminen geneettisenä ja yksilöllisenä ilmiönä. Nyt vanhempien tehtäväksi tuli huolehta paitsi lapsen fyysisestä myös psyykkisestä kehityksestä ja hyvinvoinnista. Kasvatuksen olisi oltava lapsen kehitysvaiheen mukaista. Kasvatustavoitteeksi nousee lapsen koko terveen persoonallisuuden kehitys.

YHTEENVETOA KASVATUSAJATTELUSSA TAPAHTUNEISTA MUUTOKSISTA

• Kasvatustavoitteet ovat maallistuneet lapsen sielun vaalimisesta jopa pelastamisesta kokonaispersoonallisuuden hyvinvoinnista huolehtimiseen.

• Kuuliaisuuden ja sokean tottelevaisuuden tilalle kasvatustavoitteeksi on tullut yksilöllisyyttä, luovutta, itseohjautuvuutta...

• Yhden kaikkia koskevan ihanneihmisen kuvasta on siirrytty moniarvoiseen, erilaisuutta kunnioittavan ihanneihmisten kirjoon.

• Käsitys lapsesta on muuttunut perisynnin turmelemasta syntyään hyväksi.

• Ajatus kasvatuksesta pahan luonnon voittamisena on muuntunut luonnollisen kasvun toteutumisen tukemiseksi. Lapsen tahdon taivuttaminen on taittunut ajatukseksi lapsen luonnollisen kasvun ja kehityksen ja omien unelmien toteuttamisen tukemiseksi.

• Kasvatus on muuttunut yleisiin hyveisiin totuttamisesta lapsen valtaistamiseksi yksilölliseksi toimijaksi. Kasvatuksen lapsilähtöisyys on kasvanut kaiken aikaa. Lapsi on muuttunut kasvatuksen kohteesta kasvatuksen subjektiksi.

• Normaaliutta ei enää ylläpidetä pakolla, ankaralla kurituksella ja rankaisemisella, sitä ei ehkä enää lainkaan tavoitellakaan.

Käsitys suotavista kasvatusmenetelmistä on muuttunut. Kurituksen ja kivun tilalle on tullut motivointi mielihyvällä.

• Lapselta vaaditusta kunnioittamisesta on siirrytty vaatimaan lapsen kunnioittamista.

• Kasvatuksen asiantuntijuus on siirtynyt kirkonmiehiltä lääkäreille, psykologeille, vanhemmille ja lopulta ehkä lapselle itselleen.

Se mikä on yhteistä kaikille kasvatusajattelun kausille on vaatimus kasvatuksellisesta rakkaudesta.

Tähtinen, J. (1998). Taivuttavasta sopeuttavaan kasvatukseen- traditiosta ”elämän” pedagogiikkaan. Kirjallisuutta. Mika Ojutkangas 1997. Lapsuus ja auktoriteetti. Pedagogisen vallan historia Snellmanista Koskenniemeen. Kasvatus, 29(1), 140- 142.

Lähettänyt Martti Hellström klo 8:14 ap. 1 kommentti:

- Auroran koulun viikkokirjeen ensimmäinen painos-

TÄSSÄ ensimmäisen kouluviikon ohjelmaa. Ensimmäisen ja toisen viikon ajan luokanopettajat vastaavat omien luokkiensa opetuksesta. Aineopetus (mm. vaihtotunnit) alkaa asteittain. Taksikyytijärjestelyjen vuoksi kahdella ensimmäisellä viikolla noudatetaan lukujärjestystä, joka vaihtuu kolmanneksi kouluviikoksi.

ENSIMMÄISEN kouluviikon avaintehtäviä on oppilaiden ja kotien perehdyttäminen ohjeisiin, joiden mukaan tullaan toimimaan H1N1-influenssan suhteen. Blogin oikeassa reunassa on koottuna tärkeitä linkkisivuja.

SÄÄNTÖ nro1: Lasta ei lähetetä kouluun, jos hänellä on flunssaoireita.

Henkilökunnalla suunnittelupäivä. Kahvit klo 9 alkaen. Työskentely klo 10-16. Rehtori ja TIP-koordinaattori Sari Törrönen TIP-ohjausryhmän kokouksessa klo 13-.

Koulu alkaa klo 9.00 yhteislaululla pihalla. Luokkiin mennään jonoissa. Ekaluokat ja startti viedään sisään kädestä pitäen nimenhuudon jälkeen.

Ensimmäinen koulupäivä päättyy kaikilla luokilla klo 12.45.

Henkilökunnalla syksyn ensimmäinen YT-istunto klo 8-9. Oppilaspalaveri osalla väkeä klo 8.30 alkaen.

VIIKKO on tuntunut pitkältä. Eilen illalla laitoin vielä pikakirjeen henkilökunnalle. Hyvä, että on perjantai.

KLO 10 alkaa Turvallisen iltapäivän avustajien seminaari, joka etenee kuin juna Törrösen Sarin laatiman Agendan pohjalta.

4. Ensimmäinen TIP-päivä (toiminnan esittely + ohjeet, 1.-luokkalaisten haku luokista kotipesään jne...)

Avoimet kysymykset viemme Sarin kanssa maanantaina TIP-ohjausryhmään.

KLO 11-12 virastoon hallintopäällikön luokse pohtimaan Uudenmaan työsuojelupiirin lähettämästä tarkastusraportista aiheutuvia jatkotoimia.

SITTEN takaisin koululle TIP-seminaariin klo 14:ään saakka.

VIIKONLOPUSTA on pakko nipistää melkoinen osa seuraavan viikon töille. Jotta ei levitä paniikkia :-)

KUVA: Itku meinasi tulla? Ei sentään, hämmästys sai vain porukan hieromaan silmiä.

Olen ollut 31 kertaa lukuvuoden avausseminaarissa. Tämä oli merkillisin.

OPETUSTOIMENJOHTAJAN esittelemä muutosvyöry oli ennen kokematon. Ja aikataulu on vähintäänkin kunnianhimoinen:

(1) Espoon tulopohja on pettänyt, ennen muuta sosterissa. Aukko on kymmeniä miljoonia euroja. Muiden toimialojen on rynnättävä apuun. Kouluille on myönnetty kehys ja rahat, mutta niihin tullaan puuttumaan, viimeistään 1.1.2010. Todennäköisesti jo pian. Jos mitään ei tehdä, leikkaustarve syksyllä 2010 on 10 %. Vähintään. Uusia smartboardeja ei nyt enää tule.

Leikkausohjeisiin ei luvata syksyn aikana helpotusta. Sijaisia ei oteta lyhyisiin kahden päivän virkavapauksiin (paisti otj:n poikkeukset). Avustajille ei oteta sijaisia. Seuren rahat ovat loppu. Kaikki avustuspalvelut on nyt jaettu, uusiin tarpeisiin on vastattava sisäisin järjestelyin.

(2) Samaan aikaan sivistystoimi tulee uudistamaan organisaationsa. Toimialaan tulee uusi yksikkö: päivähoito, ja vanhoja yksiköitä hajoitetaan. Yksiköiden päälle tullaan rakentamaan yhteinen hallintoyksikkö, joka vastaa tukipalveluista (mm. Tvt). Sukosta katoaa ehkä kokonaan hallinto- ja kehittämisosastot. Esiopetusta ollaan siirtämässä päivähoitoon KH:n vastustuksesta huolimatta.

(3) Koulut siirtyvät kokonaisbudjettin 1.1.2010 alkaen. Uusia hallinnon ohjelmia ei tule. Luvassa ei ole lisää sihteeripalveluita. Pilotointia ei järjestetä. Kai niinkin voi KH:n päätöstä voi lukea? Vuodelle 2010 tulee kalenterivuosibudjetti. Syksylle osoitettuja resursseja ei voi siirtää keväälle. Rehtorit saavat käyttää haluamallaan tavalla koululle myönnetyt rahat. Mutta rahojen on riitettävä.

Rehtorit joutuvat nyt kohtaamaan ikävien päätösten paineen. Viraston edustaja kehoitti rehtoreita tukeutumaan vertaistukeen ja osallistamaan opettajia ikäviin päätöksiin.

(4) Lukuvuoden alussa on totuteltava moniin uusiin asioihin: Näitä ovat ruokalipukkeet (huom! Niiden, jotka eivät ole esimerkkiruokailijoita, on itse hankittava ruokaliput). Espoossa kouluruokailu maksaa noin 100 € enemmän/oppilas kuin muissa pk-seudun kunnissa. Syyksi on sanottu se, että opettajat syövät niin paljon. Nyt se nähdään.

(5) Espoossa tullaan tekemään palveluverkkoselvitys. Tilojen täyttöastetta yritetään nostaa, jotta päästään "turhien tilojen" vuokrista. Tapiolan seudulla selvitystä pelätään. Ja samaan aikaan Opinmäkeä rakennetaan....

Moni asia myös etenee. Uusi työsuojelupäällikkö on tarttunut aktiivisesti koulujen turvallisuuskysymyksiin. Intraan tulee valmis suunnitelmapohja koulujen hyödynnettäväksi jo syksyn aikana. Hallintopäällikkö muistutti, että poistumisharjoitukset tulee tehdä vuosittain, ja mielellään syyskuun aikana.

Vaara- ja uhkatilanteita ruvetaan nyt toden teolla seuraamaan. Työsuojelupäällikkö jalkautuu kouluille, aluksi autisti- ja sope-oppilaitten ryhmiin. Tavoitteena on kerätä tosi tietoa. Lisäksi kouluille tullaan tuottamaan Väkivaltaiset oppilaat- toimintaohje lokakuussa. Uhkaavia tilanteita tullaan seuraamaan kuuden viikon aikana. Lisäksi alueittain tullaan järjestämään koulutusta toimimiseen tällaisessa tilanteissa.

Hallintopäällikkö Tapio Erma muistutti, että jokaisella koululla tulee olla nimettynä varahenkilö, joka vastaa koulusta, jos sekä rehtori että apulaisrehtori ovat pois.

Henkilökortti on tulossa kaikille Espoon työntekijöille. Kouluissa ei sen jälkeen saa liikkua ilman korttia. Kuvaukset tapahtuvat kouluissa.

Sikainfluenssaohjeista muistutettiin. Sijaisten otosta tulee myöhemmin ohjeet. Jos tautia esiintyy, on siitä ilmoitettava omalle esimiehelle.

Apulaisopetuspäällikkö Elina Rönkkö avasi ops-uudistuksen aikataulua. Oleellisinta tällä kierroksella on koulun oman toimintakulttuurin kehittäminen, ei niinkään tekstin tuottaminen.

Lukuvuoden 2010-2011 oppilaaksiottoa pyritään aientamaan mm. yläkoulujen osalta.

EI TYÖPÄIVÄ seminaariin loppunut. Vespalla koululle lukkareita tekemään. Puursin ensimmäisen version valmiiksi klo 19. Huomenna jatketaan. Ismo Lehikoisen ihanat neljä tyttöoppilasta kuvasivat koulun pihalla leffaa, ja toivot rexille hillolettuja. Hieno päätös päivälle.

Lähettänyt Martti Hellström klo 7:44 ip. Ei kommentteja:

EILINEN työpäivä venyi oikein vanhaan malliin. Kolme tärkeää kokousta, ja lounaan ehdin syödä klo 19 jälkeen. Sanoisin päivästä, että suolaa ja sokeria.

Jo toinen TIPin avustajista on jättäytynyt työstä liian pienen tuntimäärän vuoksi. Ohjausryhmä kokoontuu maanantaina, ja vaikka kaupungissa on sijaistenottamiskielto, Tipissä on voitava toimia toisin.

KUVA: Valtuustotalon ruokala täyttyi tulevaisuuden ideoista.

Klo 13-16 kokoontui toistakymmentä asiantuntijaa kouluista, opetushallinnosta, keskushallinnosta, museosta, kulttuurista, päiväkodeista, konsernin esikunnasta, KULPsista, liikunnasta, työväenopistosta ja vapaasta sivistyksestä pohtimaan suunnittella olevan tulevaisuuden koulun: Opinmäen pedagogista konseptia. Tilaisuutta veti kehittämisjohtaja Kristiina Erkkilä, ja fasilitaattoreina olivat professori Leena Krokfors ja tutkija Jarkko Mylläri Helsingin yliopiston Soklasta.

Opinmäki on osa Soklan InnoSchool-projektia, jolle on saatu miljoonaa euroa. Siinä tulevaisuuden koulua hahmotetaan arkkitehtuurin, busines managementin, kasvatustieteen ja mediakasvatuksen näkökulmista.

Krokforsin mukaan tavoitteena on saada formaali kasvatus ja informaali oppiminen vuoropuheluun.

- Koulun on otettava huomioon, että oppimista tapahtuu kaikkialla. InnoSchool-hanke haastaa koulua ottamaan informaalit elementit käyttöön.

Kokeilussa on käytetty tietotekniikkaa, jonka avulla lapset itse tuottavat tietoa ja lasten toimijuus muuttuu. Nykytekniikalla on mahdollisuus seurata, kuinka oppilaat konkreetisti rakentavat tietoa (kuinka käsitekarta syntyvät), ja kuinka oppiminen leviää oppilaalta toiselle.

- Virtuaalisissa ympäristöissä oppiminen muuttuu. Asioita ei enää opita opettajan välityksellä, samaa kaikille yhtä aikaa. Opettajan tehtävä muuttuu. Hänen tehtävänsä on mm. opettaa lähdekritiikkia (ja etiikkaa), Krokfors opasti

Meitä rehtoreita paikalla oli kaksi: Leppävaaran lukion Ismo Kjäldman ja minä.

JAKAUDUIMME työryhmiin, ja ryhdyimme ideoimaan c-map-tools-työkalulla. Minut oli istutettu oppimisympäristö-ryhmään.

Iloinnen istunto, ja aktiivinen ryhmä. Palasi viime vuoden keväänä harjoiteltu c-map mieleen. Seuraava istunto on maanantaina 24.8.

PALJON VAKAVAMPI tunnelma oli sitten Kamreerintien tornitalon 12. kerroksessa klo 16-18 pidetyssä keskustelutilaisuudessa, jonka teemana olivat koulusäästöt. Paikalla oli toimialan ja sukon johtoa, vanhempainyhdistysten ja johtokuntien yhteistyöelinten edustajia, Ekoayn:n puheenjohtaja ja poliitikkoja niin valtakunnan kuin Espoon tasoilta. Minä olin paikalla rehtorina. Parituntinen tilaisuus oli tärkeä ja keskustelut avoimia, räväköitä ja luottamuksellisia. Joten sen enempää ei siitä. Rehtorit kuulevat uutisia tänään.

Nyt sitten pakkaamaan työlaukut ja valmistautumaan lukuvuoden aloitusseminaariin, joka pidetään Meripuistossa. Perinteisesti jo aamiainen on ollut odottamisen arvoinen.

Lähettänyt Martti Hellström klo 6:02 ap. 2 kommenttia:

Tunnisteet: Koti ja koulu yhdessä, leikkaukset, Rehtorin arki, TIP, Tulevaisuudenkoulu, Tärkeitä ihmisiä

KOLME päivää aikaa valmistella asioita ensi viikkoa varten. Huh! Sain eilen illalla lähtemään henkilökunnalle emailkutsun maanantain suunnittelupäivään. Samaan päivään osuu nyt TIP-hankkeen ohjausryhmän kokous, ja se oli otettava ohjelmassa huomioon.

EILINEN oppimiskeskusten rehtorien kokous oli varsin innostava. Oppimiskeskusrypäle on nyt elinkaarensa puolessa välissä. Opetuspäällikkö heitti keskuksille haasteen tavoitteellisesta verkostoitumisesta, ja konkreetisti koppi otettiin vastaan niin, että se tapahtuu ops-työn fasilitaattorin roolin kautta. Opskierroksen keskeinen message tulee Espoossa olemaan toimintakulttuurin kehittäminen sellaiseksi, että se ei tuota erityisoppilaita.

Vein varsin väkevästi keskustelua siihen suuntaan, että toimintakulttuurin rapautuvimpia elementtejä on oppilaitten sitoutuminen omaan opiskeluunsa. Tätä sitoutumattommuutta yritetään paikata tosi kalliilla ratkaisulla: lisäämällä aikuisten ja pienryhmien määrää. Kallillaa ja tehottomalla. Erityisoppilaiden ja syrjätyvien määrä kasvaa koko ajan.

KUVA: Oikea lääke olisi halpa: saada Paavo ottamaan lääkkeensä: opiskelemaan koulussa vapaa-ajanvieton sijasta.

En usko, että asia ratkeaa työkuria vaatimalla, vaikka läksyt onkin rehabilitoitava. Uskon, että meidän olisi rakennettava kokonaan uudenlainen 2000-luvun pedagogiikka. Siinä tulisi purkaa nykyisen koulun toimintakulttuurin kehitystä tukahduttavat elementit. Näitä ovat minusta mm:

- opetuksen ja opettamisen ymmärtäminen synonyymeinä. Opetuksen ymmärtäminen antamisena ja saamisena. Opetus tulisi ymmärtää "tarjoumina", ottamisena. Didaktiikan historiassa on läjäpäin malleja (mm. Dewey, Kilpatric, yhteistoiminnallinen oppiminen, Juurikkalan Ilon pedagogiikka)

